第一章  家世背景
一、家世
   1938年9月20天tu2 phah-phu2光, goa2 ti7台南市西門路無尾巷出世, 出世了後to7 phoa3病, goan2老母hit chun7 iau2少年, be7-hiau2 io飼gin2-a2, tak8工to抱goa2去病院hou7醫生看, 後--來koh chhoa7 goa2去神明壇拜拜, chiann5做保生大帝e5契kiann2, 聽goan2老母講, goa2 e5病症自an2-ne chiah穩定--落-來.
   Goa2 chit-ma2姓楊, 本底姓王, ti7養pe7 chit peng5出世, 雖bong2生pe7真ng3望goa2 tng2--去, m7-koh 2 e5 si7大在身e5時to講be7好勢, 總--是che是頂代e5恩怨, kap後代無關係. Koh再講, 養--e5 khah大天, 替lan2建置家後kap發展事業, 所以goa2 long2姓養pe7 chit peng5 e5姓, ma7無想beh改tng2--去.
   Goan2生pe7人long2叫i「南台旺先(Lam5-tai5 Ong7 sian)」, 拳頭kap醫術long2真chan2, m7-koh khah無錢, teh做小seng-li2.
   養pe7 chit peng5 ti7日本時代家境to7 be7-bai2, 是丸建(Marumi)行系統, teh做六甲店, 像chit-ma2 e5 kam2-a2店, 食品, 乾料, 香菇, 海產long2有賣, 算是食品貿易商. 丸建行是goan2老pe7 kap in兄弟kong-ke--e5, 戰後chiah pun家伙. Goan2老pe7(養pe7)是kou2意e5 seng-li2人, ma7是goan2永福路hit間關帝廳e5主事, tiann7 ma7 khai錢鋪路造橋. 人看i軟, long2愛ka7 phinn, i soah tak8項to應好.
   Goan2老母是典型e5家庭主婦, 真虔誠e5佛教徒, long2食菜. 對goa2拜師父練拳頭e5 tai7-chi3, i無贊成ma7無反對, 想講goa2 iah8 m7是去做phainn2. m7-koh i真lo-so, chiann5愛ka7 goa2唸. Goan2老母long2總生13 e5 gin2-a2, cha-pou gin2-a2內底goa2排siong7大, in long2叫goa2「Mi-ne chiang3」iah是「瑞峰--a2」.
   Goan2養pe7早前ti7澎湖有娶1 e5 bou2, 尾--a2死--去, koh有1 e5頂bou2, goan2老母是第3 e5 bou2. 頂bou2 hiah-e5 si7細si3-ke3 ti7外口講厝--nih e5 phainn聽話, goan2老pe7 soah m7-bat teh kap in計較. I e5性chiok雜唸, 唸koh再唸, tiann7 hou7 i唸kah chiok煩--e5. M7-koh lou7尾goa2接goan2老pe7 e5事業, 受tioh8 i chiann5大e5致蔭, 放真che7 seng-li2上e5人脈hou7--goa2.
   講tioh8 goa2 e5家庭, 家境ti7日本時代比戰後khah好過. Goan2老pe7 kap a伯in teh做食品貿易商, 厝--nih chhiann3幾na7隻貨船往來各地送貨, ti7澎湖ma7有1間柴魚工廠. 養pe7是澎湖西嶼赤馬灣(Chhiah-be2-oan) e5人, 戰後kap in兄哥合股, 改途經營汽油桶e5 seng-li2, 規模無kai3大, 屬一般e5中小企業. Hit tong時goan2 chiah-e5 gin2-a2 iau2 teh讀冊, 放學了後iah是免去學校e5日子, long2 ai3 tau3做工場e5 sit頭, goan2老pe7買舊桶tng2來整理, chiah koh轉手賣--出-去, 買--tng2-來e5桶子有--e5 ai3洗hou7清氣, 有--e5 ai3 cham7--開做鐵枋, 有--e5 ai3 kha3 hou7 penn5, goan2 ti7 gin2-a2時代to7練kah真有力, 體格ma7 long2真好. Chit-ma2 hiah-e5 seng-li2 goan2小弟teh接, goa2無koh繼續做--a.
二、家庭
   Goan2 bou2號做許金蓮, 少年e5時chiok sui2--e5, 是goan2細han3舅a2許燦銘ka-ti7 ka7 goa2紹介--e5. Goan2 bou2對go2真a忠, 性地真nge7. 以早ti7 goan2 hia i是出名sui2--e5. Goan2結婚了後, 有chit8-cham7-a2 i bat teh ka7 goan2大舅a2許燦坤tau3顧旅社, chiok che7人beh ka7 jiok, m7-koh i long2無beh chhap hiah-e5人. I真顧家庭, 性真nge7真烈, khi-mou2-chih gia5--起-來e5時, mai3 chhap i to7好. An2-ne ma7好, 對i, goa2 ma7無siann2-mih要求, seng-li2 long goa2 1 e5 teh chong5, i無ka7 goa2 tau3-sann-kang--tioh8, m7-koh對goa2 e5生活i ma7 be7 siunn干涉.
   Goan2 bou2 chit-ma2年歲有--a, 身體一再出毛病, kha骨e5問題特別嚴重, 行路chiann5無方便, 去病院檢查long2 chhoe7無病源來徹底治療, goa2為國術會南北走chong5, 總--得iau2 tioh8趕tng2台南準備暗tng3 hou7 i食. M7-koh, i心內雖bong2 ng3望goa2 e7-tang3退落來hioh-khun3, soah iah8總e7支持goa2 e5選擇.
   Goa2有7 e5 kinn2兒si7細, 5 e5 cha-bou2-kiann2, 2 e5 hau7-senn. Goa2 ka-ti7有13 e5兄弟姊姊, pe7母無khui3力tak8-e5 to照顧kah tioh8, hou7 goan2 chiah-e5 gin2-a2自由發展. Hoan7-se3是pe7母e5關係, 同時ma7 kui心he7 ti7事業ham7國術界e5 khang-khoe3, 對si7細, goa2 kang7款無嚴格teh管教, long2 hou7 in自由發展.
   大han3 cha-bou2-kiann2號做巧雲(Kha2-hun5), ti7 goa2做兵落部隊e5時出世, chit-ma2家庭主婦, 生活平平順順.
   第2 cha-bou2-kiann2美蓉(Bi2-iong5)繼承goa2 ti7國術界行政方面e5路線. 美蓉高中chhim2出業, goa2 to7叫i來台南國術會做執行秘書, 1~2冬後去日本留學, goan2牽手ma7 tau3-tin7去, ti7 hia陪--i兼照顧i e5生活, 讀3冬了後ui3日本tng2--來, goa2 ka7升做台南市國術會總幹事, 2001年底goa2接任中華民國國術總會理事長, 台南市國術會理事長to7交hou7美蓉接. M7-koh美蓉ai3 chhoa7 gin2-a2, 生活, 事業kap會務兼顧, tiann7-tiann7無eng5 kah霧sa3-sa3, 本身性格ma7 khah急性, 雖bong2處理tai7-chi3真有事理, soah難免無顧慮tioh8人際往來e5情面.
   大han3 hau7-senn基龍(Ki-leng5)自細han3 to7 toe3 goa2練拳, goa2 bat引薦i拜陳家溝太極拳陳震雷ham7摔法出名e5陳永南做師父. 基龍頭腦真活, m7-koh無專心苦練, chiann5 phah損. 基龍少年bong2少年, ti7國術界e5資歷無淺, bat ti7區運得tioh8中丙級擂台第3名, 20多歲to7 theh8 tioh8國際裁判e5資格, ma7 bat ti7韓國亞洲盃, 香港亞洲盃, 美國Las Vegas世界錦標賽執行國術國際裁判e5任務. 武術方面, bat ti7 Pusan(釜山)亞運, 世界武術錦標賽, 亞洲武術錦標賽做裁判, ma7 bat擔任亞洲武術錦標賽, 東亞運台灣武術代表隊e5總教練. 基龍專長ti7散打(soann3-phah), chit-ma2 tng teh認真進修, 準備ng3套路(tho3-lou7)裁判ham7教練發展. I處理tai7-chi3真公正, m7-koh有時a2 ma7 siunn過頭固執, iau2 tioh8有khah che7歷練來提升.
   細han3 hau7-senn得泉(Tit-choann5)對射擊真有趣味, bat ti7全國運動會比賽得tioh8第5名. 原本i ti7 goa2 e5鐵工場tau3-sann-kang7, chhoa7 bou2了後, kap基龍cho3-hoe2走起鐵厝e5 seng-li2. Chit-ma2 ti7外口the食頭路.
   第3 cha-bou2-kiann2雅清(Nga2-chheng), in ang ti7電子公司做課長, toa3 ti7新店, 厝--nih koh特別chhoan5 1間房間hou7--goa2, goa2若ai3 ti7台北暝e5時, thang好去hia toa3, 實在chiann5貼心.
   第4 cha-bou2-kiann2雅妃(Nga2-hui), chit-ma2 kap in外ma2 kap a姨toa3 cho3-hoe2, ti7職業工會擔任幹事. M7-koh i一直m7-bat交過cha-pou朋友, in外ma2真替i teh煩惱, 一直叫goa2 ai3 ka7 tau3 chhoe7交往e5對象.
   細han3 cha-bou2-kiann2雅萍(Nga2-pheng5), ang婿是電子業e5經理, 新竹竹東e5 Hak-ngin3, i chit-ma2 kap in ang toa3 ti7上海.

第二章  少年練武
一、少年時代
   Goa2 ti7養pe7 chit peng5出世, 1歲e5時, 厝--nih搬到台南chit-ma2 e5永福路, 到tann goa2 e5戶籍iau2 khng3 ti7 hia. Ti7日本時代, 永福路chia e5厝to7 long2 khia7 2 chan3樓以上, 算是中正路後段, 雖bong2 ti7台南市hai2-a2-chhi7, m7-koh是鬧中帶靜e5所在, 巷a2出--去to7是神社, 戰後改做忠烈祠kap體育館, chit-ma2改做停車場.
   Goa2 e5記ti3差不多ti7 5歲開始. Ti7細han3 e5時toa3 ti7外ma2 hit peng5, kap goan2細han3母舅年歲差無joa7 che7, 差6~7歲左右. Goan2外ma2 in厝ti7台南市菱洲街蔭龜橋後, ng3舊橋後piah hia, 4-khou-lin3-tng2 long2是張壽齡in家族a2 e5 un-a2. Goan2外ma2 chit peng5 khah san3-chiah, goa2自細han3 to7真好動, 有tang時a2聽tioh8 khou3 un-a2, kap goan2 a舅to7走去un-a2摸魚a2.
   Goan2外公是張壽齡e5管家, 尾--a2張壽齡in老pe7過身, in pun家伙, goan2 a公choann-a2無頭路, m7-koh goan2 a-ma2真勤, ka7人洗衫, 做雜差a2, 維持厝--nih e5經濟. Goan2 a公對拳術ma7真意愛, i無練, m7-koho真鼓勵goa2練拳.
   Goan2外ma2 chiok thiann3--goa2, ma7真gau5 ka7 goa2唸, goa2是大孫, 真受i照顧. Goan2 a公無頭路了後, long2外ma2 teh chhiann5家. In kiann2 long2真發達, goan2大han3母舅去ti7日本, 是蔡培火ka7 chhoa7--過-e5; 第3母舅戰後ma7偷走過日本, ti7 hia做國際貿易, ka7人牽kau-a2 than3 khou-mi2-siong2, ma7 bat ka7奇美介紹過seng-li2; 第2母舅teh liau5柴屐, 做khang-khoe3人; 第4母舅kap我khah親, 是khah早國民黨文化康樂隊e5管理, 真海派, 本身真儉, soah tiann7行當店, 借錢來hou7朋友khai, 尾--a2 i tiann7鼓勵goa2去做武打明星, goa2對hiah-e5明星印象真bai2, he做戲nia5, goa2對he chit8-sut-a2趣味to無, choann-a2無去參加.
   6歲讀幼稚園, 真愛唱歌, 是男高音. 幼稚園ti7 chit-ma2土地銀行後壁, ti7 hia讀1冬, 尾--a2因為ai3走空襲choann-a2無koh讀--落-去.
   2次大戰e5時, toe3 pe7母走pok8-kek(空襲), toe3 in搬去chit-ma2青年路Gin2-a2仙hia, khah早號做花園. Hit chun7空襲是定時--e5, tak8日to去花園a2走pok8-kek, pok8-kek結束chiah koh tng2來永福路, lou7尾koh搬去光明街e5溪a2邊, 尾--a2 pok8-kek愈來愈chiap8, 市內愈be7 toa3--得, 愈long3愈出--去, 一直徙tui3外口去, 最後搬到大灣(Toa7-oan)廟後hia, ti7 hia定居, toa3到戰後.
   Goa2 hit chun7體力to7真好, tak8回去大灣, goan2 pe7母行ti7頭前, goa2擔包袱a2 toe3 ti7後壁, 行去到大灣(Toa7-oan). Goan2 to7 an2-ne出出入入, 第1 pai2是花園a2, 第2 pai2光明街溪a2邊, koh來to7是大灣, 去到hit tah chiah定居--落-來, ti7 hia ka7人soa3農舍khia7, 有tang時a2 e7 tng2來永福路巡巡看看--leh. Goan2永福路厝對面1間菜店(chit-ma2 e5酒家), pok8-kek e5時hou7炸彈khian--tioh8 soah燒--去. 美國poe-leng5機炸彈long2 khian黑瓦--e5, 紅瓦--e5有時a2衰siau5 iau2是e7 tioh8--tioh8, 日本人toa3 long2黑瓦, lan2台灣人是紅瓦.
   Hit chun7 e5 chiah8食(chiah8-sit8) toe3 chit-ma2 be7 tioh8, m7-koh goan2店--nih teh賣mih8件, khah免煩惱.
   戰後讀國校a2, tai7先讀進學國民學校, 了後永福國民學校設--落, to7改讀永福, 是日本時代市役所改--e5.
   讀國校a2 e5時「國語」long2無標準, 讀了m7是真順si7. Goa2讀冊e5時愛chhit-tho5, giat8-giat8-a2, long2去teh交朋友, 無siann2愛讀冊, 看tioh8冊頭殼to7 e7疼, m7-koh long2 m7-bat請假iah曠課(khong3-kho3), ham7 phoa3病to去學校, be7走去mou5-hui. 到5年teh補習, ma7 iau2 m7知iann2 thang讀--leh.
   5年a2 e5老師是黃書堯, tu2 ui3師範出業, 是練田徑--e5, goan2 tak8-e5 to真服--i, 該嚴to7嚴, 該pang3 to7 pang3, goa2 chit chun7有開始想beh認真讀書.
   升6年a2 e5時, 黃書堯老師去讀研究所進修, goa2換去蔡德詮老師e5班, chit chun7 chiah開始認真讀冊. 蔡老師真phainn2, chhoe5-a giah8緊緊, goa2 m7是驚phah, m7-koh看tioh8 i e5面chiunn m7-bat teh笑--e5, 想--tioh8 to7 e7 chhoah. Chit班是模範班, goa2本底模擬考long2排全校30幾名, lou7尾成績有明顯teh進步.
   Khah早初中phainn2考, 排第1是一中, koh來是南商, 二中, 市中kap長榮, 南英, cha-bou2是女中, 女商(家齊), 長榮kap光華4間. 尾--a2 goa2考tiau5南商(台南商業職業學校), 課程重點ti7商業會計kap算盤. Ti7南商3冬, kap國民學校e5世界kui e5無siang5去.
   Goa2本身體力be7-bai2, 國民學校kap中等學校e5時long2 ti7神社e5樹a2頂teh走sio-jiok--e5. 日本時代e5台南神社, 尾--a2改做忠烈祠, koh改做體育館, chit-ma2 koh拆掉起停車場. 忠烈祠e5時代, goa2 kap厝邊e5 gin2-a2伴su3常ti7 hia teh走sio-liah8, m7是ti7塗kha走, 是ti7樹a2頂teh走sio-liah8, chit欉poann過hit欉, long2 ti7頂面teh走, m7驚死--e5.
   雖bong2 goan2生pe7 chit peng5是拳術世家, teh練詠春拳, m7-koh goa2無想beh去ka7學, goa2 hit chun7真愛運動, 野球, 走pio(田徑), 乒乓, 橄欖球, 游泳, tak8項to e7, 南商隔壁是游泳池, goa2 tiann7 ka-ti7 1 e5 ti7 hia siu5, 無招伴, siu5 kui工ma7 be7 sian7. 南商3冬, long2 teh讀冊, tiap8算盤, 學會計iah是運動.
   1951年14歲e5時拜一貫道, chai2時a2 long2食早齋, 到做兵退伍了chiah無koh食. Hit chun7有kap幾e5 kang7款拜一貫道e5朋友結拜, 陳文夫, 吳幸生, 張瑞嘉......in long2是kou2意e5市外人, 後--來bat kap in kong-ke做seng-li2.
   讀南商chit 3冬, tak8冬hioh-joah8 long2 e7去同窗詹藍田in tau chhit-tho5, in老pe7詹能安hit chun7是南化鄉長. 若去long2去1禮拜, toa3 ti7 in tau. In khia7家ti7南化鄉街a2 khah過到溪a2邊hia. Goan2 tak8工to ui3 in tau開始行, peh烏山, 盤過山到hit peng5 e5半山, ti7 hia chhit-tho5, 當日去koh tng2--來.
   初二soah e5 hioh-joah8 tu2 tioh8蔡肇祺兄, 是chit-ma2太極拳e5大師. I hit chun7是鄭曼青老師父e5 sai-a2, lou7尾koh hou7鄭曼青e5師父收去做徒弟, soah kap師父鄭曼青變kang7輩. I是南一中出業--e5, 當時ti7台灣大學teh讀藥學系, hioh-joah8 tng2來厝--nih, 詹藍田chhoa7 goa2去in tau chhit-tho5. 蔡肇祺teh講i練功夫e5 tai7-chi3, 講in師父功夫joa7好tu2 joa7好, 記者beh拜訪in師父, hou7 in師父用氣功擋tiau5--leh, 記者be7-tang3入--去to7是be7-tang3入--去, goa2聽chit8 e7心肝choann-a2暢--起-來, chiah e7啟發beh去練功夫, tng2--去to7走去chhoe7 goan2老pe7, 嫌i練e5功夫be7-eng7--得, 叫i chhoa7 goa2來去拜武功koh khah高強e5師父.
   Goa2 hit chun7 tiann7 tng2去chhoe7生pe7, goan2養pe7 ma7 be7感覺an2-choann2, 真有量, be7 siunn7-khi3.
二、做khang-khoe3
   因為家境e5關係, 初三iau2-boe7出業, goa2 to7半讀冊半做khang-khoe3.
   Goan2兄哥tai7先teh ka7 goan2老pe7做khang-khoe3, 娶bou2了後搬--出-去, 無koh ka7做. Goan2老母嫁hou7 goan2生pe7算第3任e5 bou2 cha-pou--e5 goa2 siong7大, tioh8-ai3 ka7 tau3做厝--nih kap工場e5 sit頭.
   戰後, 丸建行改做電石/電塗/電鍍, goan2老pe7開始去買鐵桶tng2來整理, 改途做鐵桶e5 seng-li2, goan2兄哥m7做--a, 換goa2 ai3 tau3做, goan2老pe7 1月日100 khou chhiann3--goa2, cham7鐵桶另外算, goa2 cham7 1粒ka7 theh8 1 khou, chhiann3 e5工人1粒2 khou. 有時a2 goa2 1工to7 cham7 100粒, 師傅teh做1工chiah 50粒nia5, hit chun7 goa2 to7真有力--a.
   Hit chun7 goa2 teh做工, 有2 e5 tiann7 ti7 goan2 tau做khang-khoe3 e5工員, 號做「永--a2」kap「順--a2」. 做goan2 e5工chiok好, 中tau3時a2, goan2 long2 e7 chhoan5飯kap燒酒hou7 in食. Hit chun7 goa2 18歲, 有1日食飽, 永--a2 ka7 goa2講:「瑞峰--a2, 來, lan2來at手pa3.」Goa2 m7-bat teh at, i soah一定beh kap goa2 at, koh講beh教--goa2, goa2 to7 kap i at. Hit工ti7廳e5 ang5-keh桌teh at, hoah 1聲「Beh去--a」, soah「phiak8」1聲, goa2想講是桌a2 chih8--去, 結果soah是i手筋piak--去, goa2 m7知ka-ti7力頭hiah大, 看i手choann-a2 mouh--leh be7 tin2動, i無ka7 goa2講, goa2 ma7 m7知, i講e-pou beh請假tng2--去. 第2工無來, 第3工koh無來, goa2 ka7順--a2問, chiah知是kap goa2 at手pa3傷tioh8筋骨, 後pai2 hoan7-se3 long2無法tou7搬重--a.
   Goan2 e5工地to7 ti7永福路忠烈祠hia, 外口khng3無路, ai3 khng3 tui3內底e5空地去, ai3 koh chhiann3車載ke khai錢, goa2 long2叫1 e5 ti7牆a2頂顧, 避免傷tioh8過路人, he牆a2 4尺koan5, goa2 choann-a2用khian--e5, ka7鐵桶khian--過, na2 teh khian籃球--leh.
   Goa2 cham7桶e5 ke-si 1粒5台斤, 普通工a2 teh gia5 e5釘a2鎚1台斤重nia5, in e5 釘a2鋼是theh8轎車e5鐵枋用cham7刀磨--e5, goa2是用thou-la2-kuh--e5做--e5, goa2 e5錘a2重, ai3用khah大pan2 khah kau7--e5, 若siunn薄, chit8 e7落to7 mau--去.
   Goan2 e5 khang-khoe3, ai3 ka7鐵桶cham7 hou7開, cham7 hou7平thang好做鐵枋, khah早chiah-e5料long2 teh做自產kha踏車e5材料枋, si-bou2-lih(電器kheh-a2, 像插座內底to7有安che), 機棍, 鐵kheh-a2 iah是後liu2(門鎖), 中鋼公司iau2-boe7做軟質枋chin3前, long2是用he做材料, goan2 to7是teh做hit款材料枋. M7是kui工teh cham7鐵桶, goan2老pe7 e5工場ma7 ai3顧, 有tang時a2 ai3洗桶, ai3整理, ai3 thuh sian, kong3-kong3--leh ka7整形, 有時a2 cham7桶, ai3 koh抹油, khah be7 koh生sian. Khang-khoe3量不止a2重.
   買--來e5鐵桶有pun, 整理來賣hou7人toe3肉油, 魚油, 汽油, 機油, 重油/烏油, tann2-ma2膠long2有, 有--e5 tioh8-ai3燒, ka7 tiau5 ti7表面e5雜料燒掉, chiah hou7工場koh電鍍, koh khah bai2--e5 to7 cham7 hou7平做鐵枋. An2-ne teh做, 自然goa2 e5體力kap力量to7練--出-來.
   Goan2老pe7 e5工場有1 e5工員號做溫柔, i long2 ti7工地, goan2是ti7厝teh做, 鐵桶cham7-cham7--leh chiah theh8過工地hit peng5 hou7 i燒. Goa2若去工地, 有tang時a2 e7 ka7 tau3做. I真好禮, long2 e7請goa2食酒, koh ka7 goa2展拳頭, i練--e5是太祖拳(thai3-chou2-kun5). Goa2有ka7學練1 te3(1套)基本步, 後--來南商出業long2 ti7厝chit peng5做khang-khoe3, to7無koh過hia--a. Goa2無kai3認真學, un5-a2做khang-khoe3, un5-a2練. M7-koh基礎e5重點有練--tioh8, phah太祖拳ai3鎖喉, 咬獅形, 起五筋, 算是nge7功.
三、拜師練武
   初三出業了後(1954年), goan2生pe7 chhoa7 goa2去拜嚴添茂做師父, hit chun7嚴添茂60幾歲, goa2 chiah 17歲. Goa2拜師父e5儀式照古禮行, 有giah8-hiunn--e5, 當時kan-tann goa2 kap陳政仁是正式照古禮giah8 hiunn拜師--e5. 自an2-ne開始toe3 i teh練拳, i e5專長是十八羅漢拳.
   Goa2是嚴添茂尾第3代e5 sai-a2, i e5 sai-a2 chiok che7, 論輩份goa2真koan5, 是少歲nia5. Lan2練拳術--e5論輩份無論年歲. Goan2師父e5 sai-a2真曠闊, 自20幾歲to7 teh做師父--a, 比i khah che7歲e5 sai-a2 to有. 有20~30冬i long2 ti7福興kap鹿港教館, 戰後tng2來台南. Chit-ma2鹿港hia開武館--e5 long2 goan2師兄e5 sai-a2.
   Goan2師父e5兄哥嚴添籌是日本時代總督府新竹州e5參議, goan2師父khah偏向拳術, 無愛行政治. 師父in厝開船頭行(貿易商, 進口商), 性質類似chit-ma2 e5報關行. 師祖楊萬吉an3唐山過--來, goan2師父是師祖ti7台灣唯一e5 sai-a2, 教16冬, 尾--a2師父去唐山, 沿路拜館, seh8 1 lin3 chiah koh tng2--來. Tng2--來to7 ti7鹿港khia7館, hit chun7人叫i添福師(Thiam-hok sai), ti7 hia教20幾冬chiah tng2來台南. I ti7鹿港教chiok che7 sai-a2, 大甲, 台中, 南投ma7 long2有, khia7--e5是振興館(Chin3-heng-koan2).
   師父傳授--e5是十八羅漢拳kap金鷹拳, 十八羅漢拳為主, ke-si有十八般武獅陣, i e7-hiau2--e5 hoan7-se3有kui百te3拳, goa2 kan-tann練其中10幾te3 nia5.
   Goa2 29歲去鹿港khia7館, to7是goan2師父e5緣故. Hit chun7師父過身--a, m7-koh師父hiah-e5 sai-a2 long2 iau2 ti7--leh, 師兄e5 sai-a2 ma7真che7. Hit chun7去chiok受hiah-e5師兄kap地方e5人歡迎. Goa2 ti7 hia教拳koh行醫, 以傷科為主.
   拜師父了後, to7 long2 teh練十八羅漢拳, goa2日--時做khang-khoe3, chai2時a2 7點peh--起-來, 8點準時做khang-khoe3, 無teh hioh無teh chiann--月禮拜. 做到e7-tau3 hioh-khun3, 食飽tau3繼續做, chiah暗了, e暗6點to7去師父hia, hit chun7 long2 iau2無人去, 人long2 8點chiah去, chit chun7 tng teh食暗, goa2提早5點半to7食, 食了to7去. Teh練long2 thng3腹theh, thng3 chhiah-kha, 練了去後壁鼓井chhiang5-chhiang5--leh to7走. Tak8日long2差不多chit e5 senn-oah8.
   師父hia ti7台南市e5下底街(E7-te2-ke), 西區, 新町(Sin-teng) khah過, khah早南都戲院hit peng5. Hit chun7新町是金獅陣(Kim-sai-tin7) e5地頭, 麒福(Ki5-hok)師teh領導. Goan2師父kap i無siang5.
   Hit chun7 e5操練法, 師父教1 e5基礎, goan2 ka-ti7 ma7 koh tioh8研究, 師父主要教拳路e5勢, 實際力理e5運用ai3靠ka-ti7苦練, ka-ti7去體會.
   Ti7師父hia練十八羅漢拳, tai7先先練1 te3拳母(基礎拳), 號做「搖鼓(iau5-kou2)」, 練3~4個月. 了後, 開始練三戰拳(sam-chian3) kap地盆拳(te7-phun5), che long2是十八羅漢拳e5基礎拳, 練beh 1冬, goan2老pe7 hit chun7 chhiang5-chai7去看goa2練拳, i叫goa2 ai3練精, m7-thang練che7, goa2 iah8 m7是beh做拳頭師, ai3練hou7精, 1項拳to練kah真精密, 真chiau5-chng5.
   Goa2 long2練到8點to7離開, 去chhoe7 chit8-koa2拳頭朋友開講, 練拳頭phou2, 空拳論技, chit chun7 ma7 kap in teh練掛技(koa3-ki), che是teh練pa3力kap內勁(lai7-kin2). Goa2發現三戰拳若ti7零下度練, 練了ma7是kui身軀汗.
   練三戰kap地盆, 對goa2力e5進步真緊. 十八羅漢拳算是長技, 力一定ai3練到長尾chiah e7-sai2, 一般若練無到氣(khi3) e5技術, long2體會be7出--來.
   三戰kap地盆chiok要緊, 地盆是teh練頂, 下, 正peng5, to3-peng5, 前, 後各向e5力, 三戰是teh練調khui3 kap柔和e5陰力(im-lat8), to7是內力, koh有練反chng3 e5力, 是chheh力, 你若拳頭phah--來, goa2 sio ka7 tng2--chit8-e7 to7過.
   Phah器械(khi3-ke) e5時, 人是hng7-hng7 to7 teh tiap8--a, goan2 m7是, long2等到人phah到目chiu前chiah phah--出-去, kiap8--chit8-e7 to7 hou7過.
   Goan2 teh phah nah有用刀肉teh phah--e5, kong3--落免2~3 e7隨to7變做鋸a2(ku3-a2), tak8工to去買刀to7好--a, 外行--e5 m7-chiah an2-ne, 講joa7 gau5, 對phah--落tak8支ma7變鋸a2. 實在講, 練劍術, 刀肉無teh ng3頭前--e5, gia5 e5時khi 1 e5勢, 用刀kheng teh phah, khah早刀是teh做武器, nah e7-tang3 chhin3-chhai2用刀肉擊, thai5 1 pai2 tioh8去買1支, ah有法tou7? 刀肉是beh thai5 e5時用--e5, beh khioh ai3用刀kheng, hit支刀chiah保留e tiau5, 刀無teh顧, m7-tioh8 tak8日去買刀? koh khah寶刀寶劍ma7 be7堪得擊, 刀若siunn teng7 e7 khi, siunn軟e7 lap--落, 變1 khi3 1 khi3.
   練ke-si e5時, 馬步ai3踏真chai7, 要有夠沉, 有夠殺, kha釘tiau5-tiau5, 刀劍teh走chiah e7有力. 練ke-si kap練拳路chiann5無siang5, 練ke-si是gia5真刀teh練, 刀chit8-e7 gia5--起-來, kui e5人e5元神隨集中, chit e5元神to7是死神, be7-sai2 chhin3-chhai2 kun2 sng2笑.
   練三戰無形中ka7 goa2 e5內勁kap外力long2練--出-來, hou7 goa2 e5拳力加真進步.
   十八羅漢拳goa2練幾te3 nia5, 「降龍(kang3-leng5)」是半nge7軟--e5; 「伏虎(hok8-hou2)」siong7 nge7, 是剛猛e5拳; 「長眉(tng5-bi5)」重柔力kap chun3勁, ham7鶴拳真oa2;「開心(khai-sim)」ma7重內勁; 「樑武帝(Niu5-bu2-te3)」是齊眉棍(che5-bai5-kun3). 拳母是根本, 是骨架, 其他拳種e5技術long2 ui3拳母e5基礎發展--出-去.
   Chiah-e5拳是ui3「形」「聲」「動」組成--e5, chiah用哲學性kap科學性研究發展--出-來, che內底有8 chih8力(poeh-chih8-lat8: 8種力): thio5, poann3, koann7, hoann7, io5-sin, chun3, toann7, poann7, che是要訣, to7是chit幾種力teh運用, 「io5-sin, chun3, toann7, poann7」是連sio續e5動作, to7是內力.
   攻防法e5部份, 師父tiann7強調1句口訣:「Iu2 kio5 chioh kio5 koe3, bo5 kio5 tok8 oa2 kio5.」進攻法是ka-ti7造橋oa2--過-去, 守功法是借i e5橋phah--過-去, 人若phah--來, to7借i e5手勢kap力量kek--去, 若無, tioh8-ai3 chhih8 oa2--去, 手到力to7到. Che to7是練武功e5方法.
   第2冬開始練伏虎第7 cham7, 練4個月, koh來練第3, 第4 kap第1 cham7(long2總有7 te3), 過來練降龍第5 kap第3 cham7, 長眉第1 cham7. 木棍(bok8-kun3)練樑武帝e5齊眉棍, 練3 te3; koh bat練雙刀, goa2是雙刀流--e5, 用e5刀是銅--e5, 1支2斤重; 有練飛鏢, m7-koh練無siann2 e7起--來; koh練掛技第1階段, 無練第2階段. Ti7師父hia練3冬4個月(1館) to7練an2-ne.
   掛技第1階段, 2 e5 teh掛, 是teh練chun3, ah, sak, siak, kek kap that 6種技術, 是粗功夫teh用--e5, ma7有teh練短支kap chun3支, chun3支是siong7深--e5. 掛技開始ai3先勾支, m7是nge7 tau tiau5--leh ma7 m7是用力nge7 giu2, beh liah8 tioh8要領, 本身e5修為kai3重要.
   掛技真有學問, 外勁kap內勁e5運用long2有. Tai7先tioh8先用外力ka7手勢釘tiau5--leh, 開始e5時to7用內力發功. 外力若無夠to7先輸chit8半--a, 練陰拳--e5外力若無夠ma7無法tou7掛技.
   掛技第2階段khah傷殺, 第2階段有分做用手iah是用kha力, ma7有限制對戰e5技巧kap方法. Chit-ma2 e5掛技擂台主要是採用第2階段e5方式, 掛技e5 koa3-siak e7-tang3 siak對手, m7-koh be7-tang3摸tioh8對方e5身軀. 太極拳e5推手(thui-chhiu2) to7算掛技e5 1種. 第3階段是散支(soann3-ki), to7是對phah, 對戰e5意思, 無限制任何手路.
   Chit-ma2一般teh表演iah擂台比賽long2用外力nia5., 普通teh對戰ma7 long2 phah對手e5肩kah頭, beh peng2對手e5重心ke khah簡單. M7-koh goan2練國術--e5是phah對手e5 ni-chhan5-kha, phah ma7 m7是掌直直落--去, 有幾種phah法, 用外勁, 用chun3勁kap用內勁, siong7食力--e5是chun3勁kap內勁直直落--去, phah到位掌koh sio2-khoa2收oa2, chit8半外功chit8半內功kek--出-去, 外力ma7 ai3有夠力, 手支出--去chiah有夠teng7, tng3--落e7 thang3 tui3內底去, 一定內傷--e5. 實際對戰e5時, beh殺boai3殺phah法long2無siang5.
   外勁是pa3力, 看是長支iah短支; chun3勁, 力ui3手khiau發到手碗骨; 若內勁to7是ui3丹田搖--出-來, 內勁e7-tang3練到手碗, 掌, 拳, 一直到指(chi2), hou7 chun3勁ka內勁kek--落joa7傷重--leh.
   同時koh ti7外口ma7練流星錘(liu5-seng-thui5), 普通人long2練1兩, goa2練--e5是1台斤重, 鍊a2 siong7長--e5 2丈. Che是teh練pa3力, hainn3, giu2, kng2, phah. 練he long2 ai3閃, 有時若無夠力, e7 khok8 tioh8 ka-ti7 e5頭殼. hit粒ti7空中teh走, 真phainn2控制, 真了力, chit8-e7練ai3真久. che是goan2老pe7教, 了後ka-ti7 teh研究要領. 神社hia long2老樹a2, chhim2頭a2 to7 ti7 hia練phah樹a2, chit-ma2 be7-sai2--a, phah--落e7 hong5罰錢.
   練武功e5基礎kap力量真有關係, 無力siann2-mih long2免講. 使用力量kap保持力量真重要, 軟功kap nge7功long2 kang7款目標, 方法無siang5 nia5. 愈老體力e7愈bai2, 力量e7愈減, 無iann2講愈老功夫e7愈勇, 是個人e5修為kap對功夫e5特點體會e7 khah通, khah有路.
   練武--e5道德觀念chiok重要. Goa2 gin2-a2時信一貫道to7 bat勸善精神, 對人khah e7留情份, be7 hiah殺絕. 練武是beh保身衛國, beh保家庭, 親族kap朋友, 練武e5人一般e7 khah消極, beh ka7 ka-ti7 e5性地壓--落-去, be7 chhin3-chhai2展, ma7 be7 chhin3-chhai2 kap人khap8, 無愛kap人紛爭, ma7無愛phinn--人, 功夫愈強--e5愈oh逼i出手. 練武家性地long2 khah直, 相信久鍊成鋼, ma7 khah有俠義e5觀念. 用頭殼--e5大部份練be7起--來, siunn過khiau2, e7想beh用phiat步, 顛倒練khah be7成.
四、拳術e5演變
   台灣e5拳路, 北部練--e5大部份是外省a2拳, to7是所謂e5北拳kap內家拳, 戰後中央警官學校kap中央國術館hiah-e5人來台灣, 勢力主要ti7北部. 中央警官學校--e5練北少林擒拿法, 中央國術館是八極拳, 行意, 八卦, 螳螂等等, long2屬ti7 khah北方e5拳路, goan2 long2 ka7號做外省a2拳, 太極拳ma7算是外省拳. Ah lan2台灣拳是南拳, ui3福建少林拳法(南少林拳系)流傳演變--來-e5, 屬「實戰拳術」. In long2 ka7台灣拳hoah做「土拳」.
   過去in bat tiam3中小學推行忠義拳, 復興拳kap連步拳, long2是外省拳改--e5, 像忠義拳to7是陳守山時代, ui3八極拳改做--出-來e5 1 te3拳. Chit款拳法, 行拳e5時kap普通拳無siann2 siang5, m7免出siann2-mih力, ka2-na2 teh比ang-a2架--leh, in用chit款免出tioh8力e5拳, thang好方便統一教學.
   一般台灣拳teh行拳無hiah輕鬆, tak8-e5 long2用功力teh phah, tak8種拳路e5方法無siang5, 有e5用外勁, 有e5是chun3勁(chun3-kin2), 有e5發內勁, 有e5長支, 有e5短支, 有e5是chun3支. In hit款拳無teh運用功力, lan2 phah be7慣勢. chit-ma2 goa2無teh推廣hit-koa2拳--a.
   南拳方面, in以廣東拳為主, 廣東拳ma7是少林拳演變--來-e5, pun做蔡, 李, 佛, 莫, 吳5 e5姓e5門派teh發展.
   Lan2 khah中南部to7 long2練台灣拳. 台灣拳是福建少林拳傳--來-e5, 傳統e5拳路有詠春拳, 達春拳, 太祖拳, 猴拳, 羅漢拳, 鶴拳. Chiah-e5 long2是nge7拳, che是講1 e5大概, 拳種m7-tann7 chiah-e5, kan-tann鶴拳(hoh8-kun5) to7有10幾種門派. 詠春kap達春是地號名.
   十八羅漢拳有真che7拳種, 18尊者to7有18 te3拳, 有練氣--e5, 有nge7力--e5, ma7有柔力-e5, tak8 e5尊者性格無siang5, 所在kap年代ma7 long2無siang5, tak8 te3拳e5特色ma7無siang5, be7-tang3算做是1 e5流派, 一般講創始者是達摩祖師, goa2認為ma7無hiah一定.
   太祖拳算nge7功, to7是一般講e5外家拳, 要點是外力, to7是ui3陽--e5練起, 像太極iah是行意八卦是一般講e5內家拳, 重ti7練內勁, ui3陰--e5開始練. 十八羅漢拳是內外家long2有, tak8-e5尊者偏重e5性質無siang5, nge7功軟功long2有.
   實在講, 內家拳kap外家拳是1種概念nia5, 是練法無siang5, 無明確e5界線, tak8款拳路內外, 陰陽long2練有tioh8. 練外力--e5到尾--a2 oan-na ai3練內勁, 練內力--e5 oan-na ai3有力量做基礎. 軟功kap nge7功算是陰陽2極, 先練nge7功chiah練軟功khah簡單, 若先練軟功chiah beh練nge7功e7無夠力, 軟功teh練守, m7-koh若無力量e5基礎, tu2 tioh8無beh主動出手--e5, m7 to7無法tou7借人e5力--a?
   空手道to7是ui3太祖拳演變來--e5, ui3福建, 金門, 經過Okinawa傳去到日本, che過程本底pun真che7流派, 了後chiah統一--起-來, tai7先號做唐手道(karatedo), 日本話kap空手道kang7音, 後來to7 long2叫做「空手道」, 屬ti7南拳, ma7是nge7功底--e5, 主要是拳法e5運用; 跆拳道是北拳演變--e5, 傳去韓國, 發展變做跆拳道(taekwondo), khah重ti7 kha力e5運用; 柔道(judo)是少林十八siak法, 是柔術(柔拳道) e5 1種流派, ma7是經過Okinawa傳去日本--e5, 柔術ma7有teh phah拳, 發展做柔道to無phah--a, 變做用siak--e5; 合氣道(aikido)是柔道演變--e5, to7是擒拿柔術法, 是比柔道koh khah深e5功夫.
   金鷹拳是鶴拳e5 1門, 泰國拳to7是ui3金鷹拳發展--來-e5. Phah金鷹拳, kha不管時to e7踢--leh踢--leh, 手拳ma7倒勾, 泰國拳soah演變做像bo-sin3-kuh(boxing, 拳擊), 手用拳套封--起-來, m7-koh kha iau2是保留金鷹拳e5形.
   北拳kap南拳是地理區域e5區別, 黃河以北--e5叫做北拳, 以南--e5是南拳. 北拳ti7武術項目號做「長拳」, 認為北拳khah重ti7長支. M7-koh goa2認為an2-ne講無通, 南拳khah重短支, 長支kang7款有teh phah, 普通來講, 南拳khah重拳法, 北拳khah重kha力.
   Ke-si ma7 pun做北兵kap南兵, 實際teh練有分, 比賽teh phah是無siann2差. 南兵khah重功力, 北兵khah輕巧.
   Ke-si有pun做幾類: 長兵(tng5-peng), 短兵(te2-peng), 雜兵(chap8-peng) kap奇兵(ki5-peng). 雜兵器包括軟兵器, 武術項目to7無雜兵chit項, kan-tann國術項目有. 流星錘, 飛刀long2算雜兵器, 單刀單劍是短兵器, 雙刀雙劍to7是雜兵器, 若是短刀, 手to3 gia5--leh若無超過手khiau to7算雜兵器, 超過--e5算ti7短兵器. 奇兵器khah早是ki2暗器kap其他khah特殊khah奇怪e5 ke-si, chit-ma2 teh用e5 chheng3 ma7算是奇兵.
   氣功是另外1種武功, 可能是另外1種拳理kap力理e5運用, 方法無siang5, goa2無kai3了解. Khah早hoan7-se3有chit lo7功夫, m7-koh chit-ma2無人練有出--來, 是嘴gau5彈nia5, siong7無, 到tanngoa2 iau2 m7-bat親目chiu看--過.
   各種門派long2是1種功夫, 差ti7練e5方法無siang5, 偏重e5技術kap技巧無siang5 nia5. 實實在在e5練武者, 有練--過to7 liah8 e7 tioh8 me5-kak kap道理, be7講到13天外去, 直接點出重點, be7 choann3 kah嘴角全po. 實際落去練khah重要, 用嘴講--e5無khah-choah8. 練到toh to7講到toh, be7臭彈. 重點是ai3實際he7苦功去練去體會, m7是gia5 1枝錘a2 ti7 hia話仙, 用講--e5 e7--lah, beh phah to7無半phiat--a. 實際tu2--tioh8, hit chun7 e5反應, khenn2--落to7知.
   以擂台賽為主e5練法, 重--e5猶原是功力, ma7有teh練重手拳, 像拳擊iah技擊ma7 kang7款有重拳. M7-koh in teh訓練kap比賽, 限制khah che7, 拳路, 手勢long2有規定. 傳統國術teh練teh發展khah全面性. Phah擂台ai3看體質, 膽識ham7耐打e5程度, 真正練功力--e5一般khah m7願報名參加擂台, 練拳頭khah重個人對功力e5修為kap體會, 無愛chhin3-chhai2展功夫; tu2練成--e5 khah愛參加, 想beh展, 一般報名--e5練拳擊iah柔道e5選手khah che7, m7-koh chiah-e5 long2 m7是有真深e5功夫底, in重--e5 kan-tann表面e5技巧, 反應kap力量.

第三章  擂台選手
一、Khang-khoe3 kap生活
   Goan2生老pe7 hit chun7 toa3 ti7南台青果行邊--a2, 內底e5經理kap i是換帖--e5. 南台青果行chit-ma2無teh做--a. Khah早南台青果行bat出1 e5大哥號做「Gou7-pan2--e5」, 算是內底e5管理員, ti7烏界(ou-kai3, 黑道)chiok有力--e5.
   Khang-khoe3做soah, 暗時a2 goa2 tiann7 e7 kap師兄弟去新町點薰盤(tiam2-hun-poann5), ti7 hia e7-sai2食茶, e7-sai2食薰, ma7 e7-sai2食咖啡, koh e7-sai2 khai cha-bou2. Be7記得是頭1支iah是siong7尾a2支薰hou7--li2, theh8 tioh8 hit支--e5 e7-sai2 chhoa7--出-去, lou7尾long2 chhun goa2 teh顧桌a2. Hit chun7 goa2有ka7 goan2老pe7 e5教示守tiau5--leh, goa2 long2 ti7 hia食茶nia5, 無teh kap人khai cha-bou2, goa2到娶bou2 iau2-koh是童子身, che對goa2 chiann5重要, be7-tang3 chhin3-chhai2--得. Goan2 long2師兄弟10幾e5 chhoa7--leh to7去. 尾--a2 goa2 to7真ia3, 無koh去--a.
   Hit chun7地方已經分3國, 「金獅陣」kap「下底街」1國, 過--來是「雙喜(Siang-hi2)」, 「天國(Thian-kok)」, 「13狼(Chap8-sann-long5)」. 新町khah早tak8-e2 long2 ti7 hia khai cha-bou2, 水鬼a2 joa7 ah-pa--leh, tak8-e5 choann-a2借機會ka7 in liah8來phah, hou7雙喜--e5 phah--死, liah8去關, 雙喜choann-a2散--去.
   東門派有1 e5大哥叫做Tha7-a2-chiang3, 現此時hiah-e5大哥long2 i牽--出-來-e5. Goa2 ham7 i ma7有熟sai7, goa2無teh kap人chhit-tho5, m7-koh不時e7按i hia過, tiann7 e7入去坐. 有chit8-cham7-a2 goa2 teh練功夫, khah無去i hia, m7-koh tak8-e5交情iau2一直維持tiau5--leh.
   東門派是Tha7-a2-chiang3大哥領導, in gau5人che7, 是1 e5集團. Goa2 tak8 e5角頭long2 e7通, 別人若踏入人e5地頭to7 e7 hong5 phah hong5 thai5, goa2是long2 e7通. In long2 be7-tang3行過界, 若無, 隨有人e7 chhi7 oa2--去, kan-tann goa2無tai7-chi3.
   後--來施治明做台南市長e5時, 東門派, 雙喜......tak8-e5尾--a2 long2結拜做「41帖兄弟會」, 議長, 副議長, 市長long2有, 烏白2道long2有, tak8-e5和諧, 以早e5恩怨long2準tu2 soah. In烏界--e5愛chhit-tho5, 愛poah8-kiau2, 愛phann7 chhit-a2, 無, to7是像hiah-e5「烏gin2-a2」si3-ke3 tehka7人討siau3 iah是收保護費. Che ham7 goa2是無關係, goa2 be7 heng3 poah8-kiau2 ma7無teh si3-ke3收保護費, ham7烏界兄弟交情be7-bai2, m7-koh無kap in teh cho3-hoe2 sng2, goa2顧teh練功夫kap做khang-khoe3, 本chiann5 to7無teh khioh-kak--a, an2-ne thai5來thai5去實在ma7無siann2意思.
   練功夫到第3冬e5時, teh練流星錘. 練了tng2--來to7無kap師兄弟去點薰盤. Hit chun7 long2去天馬咖啡室, 做純--e5, m7是茶桌a2. Goa2 tak8暗to chhoa7朋友去hia食冰紅茶, long goa2 teh請--e5, goa2 teh ka7 goan2老pe7做khang-khoe3領月給, 真有錢, 紅茶1 au chiah khou半, goa2 1月日開銷差不多long2 100 khou左右, ka-ti7 ma7有khiam7錢, 結婚e5時, 一半e5費用是ka-ti7出--e5.
   Goa2 ti7 hia熟sai7 goan2細han3舅a2, i是小公園a2, 按民族路, 民權路, 成功路一直去, 到中山公園long2 in e5地頭, tak8日to teh sio thai5.
   當初時kap goan2舅a2許燦銘koh有胡文雄, goan2 3 e5換帖, in 2 e5 long2 teh chhit-tho5, 不時ma7 teh kap人thai5來thai5去, 暗時long2 sng2 kui暝, 睏日--時-e5, 無像goa2日--時koh tioh8做khang-khoe3. Goan2舅a2許燦銘tiann7 kap goa2 ti7天馬咖啡室守cho3-hoe2, i teh kap內底e5小姐交往, kui工to守ti7 hia. 本來goa2 ma7想beh交內底e5小姐, 號做「Bi2 chiang3」, 是goan2舅a2紹介--e5, m7-koh tak8 pai2 beh招to講無eng5, goa2 choann-a2 ge-siau5.
   有1日goan2舅a2 in老pe7 chhoa7 in小妹來, 來看i tak8日守ti7天馬是teh bu2 siann2-hoe3, goan2 chit e5 bou2是尾a2-kiann2, tak8日to toe3 in老pe7 si3-ke3行, m7免做khang-khoe3, kan-tann ai3顧in hiah-e5 sun-a2 nia5. Hit工goan2舅a2問--goa2:「An2-ne--lah, 你看goan2小妹an2-choann2?」Goa2應講:「Lin2小妹sui2 ou5!」「來, goa2介紹hou7--li2.」Goan2自an2-ne開始teh行.
   goan2做夥chiok心適--e5. Goa2 hit chun7遇tioh8小姐long2真pi3-su3, 無siann2敢kap人講話. 胡文雄有1日ka7 goan2舅a2 tau5:「楊--e5 kap lin2小妹ti7路--nih teh行neh, beh an2-choann2?」Goan2舅a2 ka7 nih目尾:「Hou7 in去行.」胡文雄iau2 m7知goan2 teh交, chin3前若有人敢beh phann7許燦銘in小妹, 穩hou7 in lau3人教示修理.
   Goan2牽手in家教真嚴, 若出來chhit-tho5 long2早早tioh8-ai3 tng2--去, i kap goa2 cho3-hoe2, tai7先m7敢hou7 in老pe7知. Goa2日--時teh做khang-khoe3, tiann7 ma7 than3 goan2老pe7 hioh-khun3 e5時, 騎tong7-lian2車去in藥店hia坐, goa2 kui身軀烏so5-so5, phainn2-se3 ka7坐椅a2, long2 ma7 kap goan2舅a2坐ti7亭a2-kha塗kha講話, 講講--leh tioh8-ai3 koh緊tng2--去, 若無, goan2老pe7若chhoe7無人, goa2 tioh8 koh hong5罵.
   有1回, goa2約goan2 bou2去海水浴場siu5水, 看i游泳衫to穿kah chhio-ki3-ki3, 料kioh-si7 i e7-hiau2 siu5, goa2跳--落, i to7 toe3 goa2跳, 湧來, lan2 e7-hiau2 siu5--e5知iann2 tioh8跳--起-來, i be7-hiau2--e5 choann-a2 kham3--落-去, 食水食kah ki-ki叫, ka7 goa2罵kah臭頭. Beh tng2--去koh khah心適, 公車去hou7過--去, goa2 m7-bat teh chhit-tho5, hit工專工ka7 goan2老pe7請假出--來, ma7 m7知車班時間, 後1班koh ai3 joa7久--leh, goa2 koh想講坐3輪車m7好, choann-a2 ui3下鯤身一直行, 沿路行沿路講話, 行tng2來市區, 行beh 2點鐘, 隔tng2工i choann-a2 boai3 chhap--goa2, 講thiam2 kah 1~2日long2 be7 tin2動, choann-a2無koh sio chhoe7.
   Goa2 tng teh無eng5做khang-khoe3 kap練功夫, 想講boai3 chhap to7 soah, ma7無特別要意. Hit chun7 ma7 tu2好做sai-a2 3冬4個月到. 有1日soah ti7華南銀行koh tu2--tioh8, goan2 long2 ka7錢寄ti7 hia, tu2--tioh8真自然to7 ka7 sio借問. I tng2--去ka7 in兄哥講goa2人be7-bai2, long2無phainn2面sio看, 了後, chiah koh約--出-來, an3 hia開始chiah koh teh行.
   Koh過無joa7久, goa2請goan2師父出面講親chiann5, in老pe7無ka7 goa2為難, 有答應, i知iann2 goa2 penn5-penn5是teh練拳頭--e5, ma7知iann2 goa2是做khang-khoe3人, 做人kut-lat8 koh實在. 訂婚了後, 師父派goa2參加台南國術擂台比賽, 比賽了goan2 to7辦婚禮, 做兵落部隊e5時, 生大han3 cha-bou2-kiann2巧雲.
   Goan2丈人號做許淵, kap養pe7 kang7款是澎湖人. I teh練詠春拳kap羅漢拳, in師父號做實師(Sit8 sai). 澎湖有真出名e5師父, 有1句話an2-ne講:「龜師手, 帝師kha.(Ku sai chhiu2, Te3 sai kha)」實師e5 sai-a2有1 e5章師(Chiong sai), goan2大舅a2許燦坤kap金水師kap章師是師兄弟. In chit門--e5, 全台灣gia5大支關刀出名, 了後國術館long2學in ti7館--nih khia7關刀, in chhiau5接ma7 kai3出名. Goan2舅a2尾--a2無koh做chhiau5接kap拳術, 改途做旅社.
   澎湖拳long2 khia7 teng-ji7-be2(丁字馬, 3角馬), khia7後7前3, 是實馬(sit8-be2), 手支(chhiu2-ki) koh短, 屬南拳系統. Goan2生pe7 ma7練詠春拳, m7-koh i練--e5是虛馬(hi be2), 拳種無kang5.
   Goa2 hit chun7 teh做khang-khoe3, goan2老pe7若hioh-khun3, goa2 to7 tong7-lian2車騎--leh去in hia坐, ma7 tiann7-tiann7走去in武館hia看in練拳操練, ka in iu2油, in知iann2 goa2是許燦銘e5朋友, be7 ka7 goa2趕, ma7 be7驚goa2偷學.
   Goan2丈人功夫chiok好, 柴刻ma7 kai3 gau5, i e5柴人siong7 chan2, 是活動--e5, 一般long2是死--e5, i e5柴人有吊keng-a2, 用che柴人練拳, 正手出拳phah--過-去, kha e7隨踢--起-來, kha去, 手e5 phah--來, to3手ai3隨擋e7-kha, 柴人e5嘴phoe2 ma7 e7 tin2動, kui sian柴人long2有機關--e5. Goan2丈人chit種柴人phah法, 精武門e5柴人根本be7比--得, 精武門e5柴人kan-tann e7 thoah來thoah去nia5. Chit種柴人phah法主要是練手刀, 手khiau kap手碗骨. 小公園a2李天來, 虎頭, A鐵in練--e5是一般柴人, 是phah「kong3-kiau法」.
   Goa2無ka7 goan2丈人學柴人phah法, goan2舅a2許燦坤有練, i to 80 joa7歲--a, goa2真驚leh柴人phah法e7 an2-ne來失傳. 尾--a2 goan2舅a2做旅社, hit sian柴人soah theh8無--去.
   練che柴人真thiam2, 少年人無人beh練--a, 若失傳實在真phah損, goa2一直teh鼓舞許燦坤koh做1 sian, i做好chhai7--起-來-a, m7-koh chit-ma2少年--e5 be7堪得疼, goan2 ti7柴人e5手骨kap kha骨koh包1 teng5海棉, ng3望有少年a2肯練. che kap沙包法kang7款, e7-tang3練殺手e5支法, 練e5時有反震力, 身體e7堪得hong5 cheng.
   Goan2 bou2嫁--goa2 e5時chiah 17歲, goa2 21歲, 無joa7久to7去做兵, goa2去做兵, i toa3永福路goan2厝--nih, 到goa2退伍chiah搬--出-去, 搬去chit-ma2西門路.
   Goan2 bou2少年時真sui2, 是真單純e5小姐, 在來to無煩無惱, 是尾a2-kiann2, 3 e5大姊, 2 e5 a兄, 食飽顧in sun-a2 nia5, kui日long2無tai7-chi3, 有去學過繡花, ma7 bat去工場hong5 chhiann3. I無練拳術. Hit chun7 goa2 teh做khang-khoe3, 烏so5-so5, koh kou5 kah kui身軀, kha大bou5, 手ma7大bou5, 生張ma7無khah ian-tau5, i soah願意toe3--goa2, goa2退伍了後, tiann7-tiann7 ai3出外做seng-li2, khah早標兵營e5砲管來拆, tioh8-ai3 si3-ke3走, bat出去1月日無tng2厝, i ka7家庭kap gin2-a2顧kah真安穩, koh long2無怨言, goa2真感謝ma7真感心.
二、神助
   1956年goa2 19歲e5時, 有1 te3大災厄, 1 pai2 ti7師父hia gia5鐵輪, 1輪40外公斤, goa2 be7-hiau2 gia5, ka7 gia5--起-來tau過來tau過去, soah無se3-ji7 koainn7 tioh8正peng5 e5肩kah骨, goan2老pe7 theh8傷藥a2 hou7 goa2食ma7 be7好. Hit chun7 ai3 koh cham7桶, long2叫goan2朋友來ka7 goa2 tau3 gia5桶洗桶. 有kui半冬e5時間long2 be7-tang3 tin2動, 神經疼, sio2-khoa2動--tioh8 to7 chiok艱苦--e5.
   媽祖生e5時, goan2老pe7 ti7 goan2 hia e5關帝廳做主事, 本底iah8無teh出巡, 特別hit年beh出門, goan2無人e7-hiau2 gia5轎班, 對面巷a2 hit間五府千歲朱王爺to7有轎班, Chheng7-a2-kha Khok-a2-teng(五毒神) ma7有, 不時to有陣頭ti7廟埕teh練. 老大人to7去chhiann3鹽行e5人來kng轎, 樑傘(niu5-soann3) soah無人gia5, to7 goan2 hiah-e5工場1間出1 e5, goan2老pe7 choann-a2出goa2去, 路線是an3關帝廳去到府前路東門路hia集合. 去到hia, 5 e5 soah chhun goa2 1 e5, 其他long2走了了. Goa2 tai7先ma7 be7-hiau2 gia5, 風若sian3--來to7一直走, 有--e5 gia5 kah手phong3-pha7, 有--e5 gia5 kah手疼, tan3--leh to7走, chhun goa2 koh keng tiau5--leh.
   Goa2手teh疼ma7是gia5, 2工2暝, 樑傘gia5--leh風吹--leh joa7 phainn2 gia5--leh, 了後chiah知me5-kak, gia5--leh tioh8-ai3 tng2, gia5 tiau5-tiau5顛倒重, tng2--落khah be7 hiah食力, ai3 chhek--起-lih koh pang3, an2-ne khah be7重.
   第1日行南區, 鯤身kap東區, 第2日行北區ham7西區. Goan2老pe7 kap goa2 sio替換, i long2用kng--e5, hou7 goa2去食茶. 人叫goa2 m7-thang食冰--e5, khui3喘kah an2-ne m7-thang用灌--e5, ai3食燒--e5, 燒--e5落--去中氣(tiong-khui3) chiah e7 thau2, 燒--e5食e5時ai3先pun5, pun5-pun5--leh chiah食, an2-ne氣chiah e7出--來, he茶內底long2有tan3鋸(ku3) su3-hu, ai3 pun5 hou7走chiah lim, 原來tan3鋸su3-hu是chit lo7道理, 真正是lan2古早人e5智慧neh.
   Hit chun7手tng疼, 樑傘gia5--leh ai3一直tng2, 到廟寺koh ai3踏八卦, gia5 2暝2日. 了, goa2 ka7 goan2老pe7請假1禮拜, goa2真thiam2, 無hioh-khun3 be7堪--得. 1禮拜後手choann-a2好--去, 神助--e5, long2無治療, 無食藥a2, soah好--去.
三、參加省運會
   Goan2師父有參加台南市國術會, 有1日, 師父派goa2 kap師兄洪媽照(Ang5 Ma2-chiau3) tau3-tin7去參加省運(1957年第12屆省運), 算是代表台南市出--去, Jiok師e5師父壽師(Siu7 sai), koh 1 e5康壽師(Khong-siu7 sai) ma7 long2派sai-a2去. Chit-ma2鹿港hia goan2 chit門--e5 long2洪媽照e5 sai-a2. 為tioh8 chit場比賽, goa2 chiah koh加強teh練功夫. 差不多lang3半冬無練, 為beh參加第12屆省運會, 有特別加強訓練, 練流星, pa3力, 掛技......., 體力慢慢koh回復, 參加省運會是師父臨時叫--e5.
   Chit pai2比賽明師(Beng5 sai) in hau7-senn蔡火炎ma7有去. 結果goa2 tioh8傷無koh phah決賽, theh8 tioh8第4名, 蔡火炎tioh8第2名, i ti7冠軍決賽輸hou7余文通.
   省運ti7台北三軍球場舉辦, 是國術第1 pai2 ti7省運比賽(第12屆省運會). Goa2 hit chun7體重56公斤, phah輕量級. 當時省運pun做3級: 60公斤以下是輕量級, 60~75公斤中量級, 75公斤以上重量級; chit-ma2 e5比賽, cha-pou--e5 pun做10級, cha-bou2--e5 7級.
   Goa2第1場tu2 tioh8屏東e5勇將何忠烈, i是屏東無分級比賽e5冠軍, goa2有夠衰, 第1 pai2出來比賽soah tu2 tioh8 chit khou. I是空軍太保兵a2, ke goa2 10歲. 比賽tu2--tioh8, goa2無實戰經驗, 起頭hou7 i cheng 1 e7鼻khang血雙管流, goa2看tioh8血m7-tann7 be7驚, 顛倒khi3-mou2-bai2, 爆發力choann-a2出--來, ka7 i e5 am-kun2鉤tiau5--leh一直bok, i choann-a2棄權.
   隔tng2工決賽goa2 to7棄權, kap何忠烈chit場對戰, goa2面ma7 hou7 i phah kah腫--起-來, 師父叫goa2 mai3 koh phah--a.
   Kang7款代表台南市e5蔡火炎tioh8第2名, goa2 theh8第4名. 台南市kan-tann theh8 tioh8 chit 2點, chhun--e5 long2輸--去.
   半冬後koh有1場台港澳三國邀請賽, 蔡火炎無beh去, 因為無伴, goa2 choann-a2 ma7無去.
四、沙包徒手技擊法
   省運tng2--來goa2 teh檢討, goa2力hiah大, 是an2-choann2 soah phah be7出--來? 檢討e5結果是拳e5爆發力無夠, 力long2禁tiau5--leh, phah be7 thang3, ma7欠實擊對戰e5經驗. 國術界欠--e5 to7是che, long2無teh實擊, 省運e5服裝, 掛chiok kau7 e5手lok-a2, 身軀ma7有穿護具, 比賽e5時cheng tioh8胸坎看裁判判斷chiah算得分, ian2倒3點, ian2出擂台3點, chhun--e5 an2-choann2 cheng to無分數.
   Goa2 teh想, 拳e5爆發力一定ai3 phah e7過手lok-a2 kap護具, 練柔道kap拳擊--e5 khah贏面, 拳擊--e5 long2攻擊面, 柔道有護具m7驚phah, 等機會用ian2--e5得分.
   研究了後, goa2 chiah e7去設計沙包檯. Lan2普通teh練拳頭, 拳頭母無teh封, 封--起-來e7 chiok奇怪. M7-koh比賽e5時ai3掛1 teng5有海綿e5手lok-a2, 拳頭母1 ian5封tiau5--leh, phah be7慣勢. 後--來chiah研究phah沙包, 練看an2-choann2 phah出第2 teng5力, phah--落thang3 tui3內層去. Che to7是沙包徒手技擊法. Goa2設計e5沙包m7是外口看--tioh8 hit款a-se沙包, che是專門teh練陰力e5沙包.
   Goa2本底ti7五洲soat-bun5工場練流星錘, 五洲e5董事長是goan2結拜兄弟張瑞嘉in老pe7, 工場ti7 khah早開元路兒童樂園hia. Ti7忠烈祠be7-tang3--得, 樹a2 siunn che7, 空間有限, goa2 to7去五洲hia練, 流星錘hainn3--出-去有時a2 e7收be7 tng2--來, chit8-e7無se3-ji7去擊tioh8人to7害--a. Goa2 kap in參詳了後, ti7 hia設沙包檯, ka-ti7去買ba5-ji5竹, 招朋友來tau3縛, 沙包檯1丈koan5, 4角頭chhai7--起-來, 中a2 koh吊十字, m7-chiah e7-tang3掛沙包.
   Goa2 khai chiok che7時間teh研究沙包檯, goan2生pe7 teh種西瓜, goa2 ka7 sa肥料袋a2來用, be7-tang3用帆布, 無, e7 phah kah long2 khang嘴. M7-koh用肥料袋a2 toe3沙a2 iau2是teng7-khok-khok, 一定ai3 koh ti7外緣包1 teng5, ai3軟, koh ai3像人e5肉, koh e7堪得phah, goa2想tioh8用khau皮, 皮囊e5 iu3-iu3-a2, goa2走去goan2朋友工場put來用. To7 an2-ne, 空手phah.
   沙包phah 1粒, 2粒, 3粒e5節奏long2無siang5, long2是用伏虎拳teh phah, 練內力kap體力, 出手koh ai3真緊, 1秒鐘ai3 phah 3~4 e7強拳, 手ma7 e7練kah真teng7, koh e7-tang3訓練phian-ki(偏擊).
   練沙包tioh8 koh配合藥洗(ioh8-se2), 練了隨ai3抹藥洗, goa2用e5藥洗是goan2老pe7傳--落-來e5秘方, 練沙包了手e7腫, chit種藥洗抹--落腫隨e7退, e7-tang3隨koh繼續練, 練soah koh洗, 洗了繼續koh phah, an2-ne chiah有法tou7練kui暝.
   練沙包手e7練kah真緊, 真teng7 koh真有力. Tai7先練1粒, 吊ti7中a2, 差不多頭e5 koan5, che是siong7-poan5, 練壓迫法, ka7 phah--出-去, hann7 1步, khia7入去中心點, 一直phah, be7-tang3 hou7 long3--tng2-來, 起頭練15斤, 尾--a2改20斤, 25斤, siong7重到35斤. Phah了改2粒, 第2粒ui3 15斤phah到25斤, 差不多肩kah頭到腰e5 koan5, che是tiong-poan5. 後--來koh改3粒, 第3粒是ha7-poan5, 吊到腰以下, 15斤nia5. 一般teh練上poan5 phah 3 e7, 中poan5 2 e7, 下poan5踢2 e7, m7-chiah講下poan5 chit粒be7-tang3過頭重, e7 tiau5--leh.
   練沙包法ai3 phah 2 teng5力出--去, 無, 無法tou7 ka7沙包phah thio5--出-去. Che to7是teh研究內勁e5力, to7是內力. 第1 teng5力phah--出-去m7免koh kiu, 第2 teng5力(內力) koh隨chun3--出-去.
   練沙包檯是teh練殺手拳, 連環手1秒鐘ai3 出3~4拳, 其中有1支to7是殺手拳, 普通時ai3做手, m7-chiah e7練4門1粒, 3門1粒iah是2門1粒, ma7有練1 pai2 to7落--e5, che long2 ai3看實際e5狀況, chih力e5勢若tioh8 to7落--a. 一般teh phah long2用4~5分力, 驚手phah出--去soah hou7人收--去, phah e5時, 人ai3 sio2-khoa2 chhih8頭前, che是力理, kha ai3 khut--落, 手chiah順勢載hit e5力出--去, m7是nge7出力擊--e5, m7-koh若siunn tham--落, 力e5虛--去iah是phah偏--去, 若khia7 siunn thin7力koh be7出--來. che long2平常時tioh8-ai3練--e5.
五、擂台冠軍
   1958年台南市國術會舉辦第1屆國術擂台賽, goa2 kap 2 e5師兄代表振興武術館去參加, goa2 56公斤去phah中量級. Che e7-tang3算是全國性e5比賽, 全台灣long2 e7-tang3報名. Khah早tak8-e5無teh pong7, 講幾級to7去phah幾級.
   Hit pai2中量級有8 e5 teh phah, 比賽用單淘汰賽e5方式進行, 抽籤決定對戰e5組合, goa2第1 e5 tu2 tioh8師兄, 師父叫i免kap goa2 phah, mai3 ka-ti7人teh sio戰, goan2師父kap人teh khioh-kak, 出--來是beh kap別館拚--e5.
   比賽到第2日chhun 4 e5, goa2 tu2 tioh8車頭e5角頭林兆一. In館e5顧問文筆師是五洲soat-bun5工場e5總經理, tiann7看goa2 teh練沙包檯. 比賽chin3前phah 1針營養劑, goa2 soah頭殼hin5-hin5, 無神無神, 1分鐘內hou7對手theh8 tioh8 9分, hou7 hainn3 1 e7, koh sak tui3擂台外.
   Goa2心內想講ka-ti7 nah e7軟kauh8-kauh8? 想long2無. M7-koh林兆一真phainn2運, goa2有1 e5性, 看tioh8血元神choann-a2 gia5--起-來, goa2鼻khang hou7 bok 1 e7流血, choann-a2 cheng-sin5--起-來, 擂台是8米四方, i一直phah, goa2一直退, hou7逼到擂台邊, i按算koh beh ka7 goa2 phah出擂台, 無預防--tioh8, i拳phah--來, goa2閃--過, 順勢an3 i am7-a2-kun2勾--leh ka7 siak出擂台, tiap8 hit支i soah方向long2 hoe--去, koh來, goa2 ka7踢3支, 其中1支有tioh8, goa2 kha力ma7真勇, m7-koh khah罕得用, 用kha chiok消磨力--e5. I hou7 goa2 phah tioh8 hit支to7 be7-tit8--a, cham3 1 e7 choann-a2 un--落, tu2-a2時間到(3分鐘), i得9分, goa2 theh8 6分.
   第2局i本底無siann2 koh beh phah, in師兄弟nge7 koh ka7 sak--起-來. 以早3局phah足chiah算總分, kap chit-ma2 3戰2勝無siang5. In按算準be7贏, ma7 beh拖磨goa2 e5體力, 後1輪對手是in師弟. 結果第2局hou7 goa2得9分, 15:9, i中tioh8 goa2 chiok重要e5強拳, 擊--落soah ui3擂台中ng chhu去到外口, koh hong5 sak--起-來, goa2 koh kong3 1 e7 hou7 peng2--過.
   第3局to7無siann2 phah--a, kan-tann是beh拖goa2 e5體力, 2 e5 khia7 ti7擂台頂到時間soah. Hit khou練柔道--e5, i ka7 goa2 sa--leh to7 siak, goa2 kha飛--起-來, lian3 1 lin3, 落--來雙kha猶原穩穩釘ti7塗kha, goa2 koh khia7--leh, siak goa2 be7過, 時間到是15:9.
   最後決賽, 中a2 hioh 20分. 比賽1局3分鐘, long2總3局, tak8局中a2 hioh 1分鐘.
   決賽e5對手黃元得漢草真koan5, goa2 kan-tann到i胸坎nia5, 許燦坤kap蔡火炎koh有hiah-e5師兄弟long2叫goa2棄權m7-thang kap i phah, 起--lih m7 tu2好e7 chiok phainn2看. Goan2師父tiam7-tiam7無表示siann2, 寄聲講據在goa2 e5意思. Hit khou kang7款是文筆師e5 sai-a2, goa2想講起lih試看mai7, 若be7-sai2 chiah棄權. 檢錄e5時, 裁判ka7 goa2手骨tenn7-tenn7--leh, 頭hainn3-hainn3--leh, 意思講goa2 phah be7贏. Goa2 iau2是認為ka-ti7有力thang拚.
   第1局行禮e5時, tak8-e5 hoah-hoah叫, m7知2 e5體格差hiah che7. I ma7真衰, goa2按算chhim2頭2~3支若無tioh8 to7 beh棄權--a. Goa2手chhi--去choann-a2 ui3 i am7-a2-kun2擊--落, 無khe5 tioh8 i e5手, koh ui3 i頭殼額擊--落, i choann-a2 phong5 1 e7倒--落, 起--來soah gong5--去, 7孔流血, i choann-a2 m7 phah, m7-koh in hiah-e5師兄弟koh ka7 sak--起-來, goa2 oan-na加減有hou7 i phah--tioh8, m7-koh goa2 e7堪--得.
   到第3局goa2贏9分, kap i go5--leh go5--leh, ka7時間拖--過to7 goa2贏, 無se3-ji7 chhi siunn oa2--過, 無tiunn無ti5 soah hou7 i tui3胸坎cheng--落, phiang5--leh chiok強, goa2順勢ka7 i牽--leh to7拖chhu落塗kha, 2 e5 long2倒, i soah teh ti7 goa2頂koan5, i peh--起-來了後, goa2 ma7 un5-a2 peh--起-來, 人long2想be7到, m7-koh goa2 ma7真傷重, 尾--a2 to7無koh phah--a, kan-tann teh拖時間nia5. Goa2自an2-ne贏冠軍.
   Chit pai2去比賽tng2--來, 真thiam2 koh受傷. 平常時a2 chai2起時goan2老pe7叫goa2起--來, 叫3聲goa2 to7跳--起-來. Chit pai2 tng2--來, goa2有聽tioh8 i teh叫, m7-koh soah peh be7起--來, goan2老母soah hou7 i罵kah變臭頭雞a2, goan2外ma2 koh去chhoe7 goan2師父, 叫i be7-tang3 koh hou7 goa2去比賽, goan2老pe7 ma7 soan7 kah無力. 外ma2 thiann3--goa2, 看goa2受傷流血, soah去罵goan2師父tu2-siau3, koh goa2 ma7 beh做兵--a, 雖bong2自認為iau2有能力比賽, m7-koh自an2-ne m7-bat koh報名參加比賽.

第四章  行政經歷
一、做兵
   台南市國術擂台賽了無joa7久goa2 to7娶b bou2, koh過幾月日to7去做兵. Ti7林鳳營士官訓練中心, 140幾e5學員, 其中30幾e5 long2 kui-phang5, 是台北廈門幫e5太保a2, 愛chhit-tho5, 知iann2 goa2有teh練拳頭, tiann7 beh招goa2孤對支, goa2 long2 boai3 chhap--in. M7-koh做兵同窗真che7是kou2意人.
   Goa2 ti7內底術科kap學科考試long2 100分, 術科goa2 chiann5在手, 學科考試goa2 khah pin7-toann7讀冊, 考試long2人ka7 goa2支援, soah ma7 long2考第1名.
   Ti7訓練中心beh請假真無簡單, goa2若tng2台南, long2 e7 chah koa2罐頭iah食品tng2部隊送hou7長官kap同窗, tak8-e5 long2 chiah8 kah真歡喜. Goan2營區e5管理無kai3嚴, goa2 long2 ui3後piah門出入. 有1 pai2部隊舉辦五日節表演暗會, goa2 koh專工表演齊眉棍, 為beh表演, koh請假tng2台南sa齊眉棍到部隊.
   平常時ti7兵營goa2 be7 thiau-kang beh ka7人展拳頭. Chit pai2暗會表演, hiah-e5台北--e5看1 e7 soah ngai7-ngai7, choann-a2 ka7 goa2 chhiang3, ui3林鳳營到鳳山koh m7 soah.
   3月日後ui3機校結業, 分發到鳳山通訊分隊, 大han3 cha-bou2-kiann2巧雲tu2好ti7 chit chun7出世, goa2 chhim2到部隊報到to7隨請假tng2厝. 部隊長官kap goa2 kang7款有bou2-kiann2, khah e7體諒, tiann7准goa2請假出--去. Goan2 e7-sai2申請外宿, goa2 ti7部隊外口有soe3 1間房間teh toa3.
   廈門幫--e5有1 e5 tiann7 teh gia5 90斤e5鐵輪, 不時to beh kap goa2比, goa2 m7-bat練gia5鐵輪, 1 pai2 koh hou7 i tu2--tioh8, goa2看邊--a2 thiap8真che7鐵桶, he是外口民間teh縛soh-a2, 縛好e5麻soh-a2 1 khun2 1 khun2 long2 khng3 ti7鐵桶內, goa2 to7 keng2 1 kha toe2 siong7 tinn7--e5, ka7 giu2--落-來, koh ka7 khng3--起-lih, i看chit8 e7 soah tiam7--去, koh來to7 m7-bat koh ka7 goa2 kou-kou纏.
   Koh 1 pai2, 1 e5桃園---e5 kap goan2台南--e5 hoah「台南a兄」, 2 e5 soah teh be7 tu2好, 其實是誤會, goa2 chhoe7機會ka7桃園---e5講「台南a兄」是teh講「kng棺材---e5」, 誤會choann-a2化解--去.
   部隊有1 e5台南--e5, goa2 long2叫i ka7 goa2替班, goa2請假出去做seng-li2, si3-ke3去keng2桶. Kui萬kha桶ti7 hia, goa2 iann2--過隨知e7-eng7--e5是屬幾等, chit堆內底有幾成, he桶有1釐米, 1.2釐米, 1.6釐米, 2.0釐米kap 2.4釐米--e5, 看he形體to7差不多知joa7 kau7, 若m7知, ka7 tiang--1-e7 ma7知, che是經驗累積--出-來-e5. Goan2做鐵枋seng-li2, kau7薄對goan2真要緊, 買是買kui粒, 賣是賣重--e5.
   Hit chun7有1 e5上尉軍官tiann7招chit e5台南--e5 tau3-tin7出去sng2, 尾--a2台南--e5替goa2代班, 上尉軍官招i be7行, soah khi3-mou2-bai2去檢舉goa2 tiann7請假無ti7兵營, che若報--起-lih, goa2 to7真chiah8力--a, ka-chai3 goan2長官替goa2擋--落-來.
   做兵上尾1月日goa2自願負責伙食, tak8 tng3 to chhoan5 kah眾人真滿意, goa2叫伙夫a2 chhoa7 goa2去外口chhoe7 hiah-e5販a2, joa7 che7錢照實算, 以早收khou-mi2-siong2 long2免, ma7 mai3偷斤兩, 實實在在報to7好, to7 an2-ne tak8工變換菜色, 量ma7無khah減. 做兵chit段時間, 長官對goa2 be7-bai2, koh tiann7 hou7 goa2請假出--去, 自願負責伙食chit項khang-khoe3, ma7算是還i人情.
二、總幹事
   1959年台南市國術會舉辦第2屆國術擂台賽, goa2 teh做兵, 總幹事謝新堂chhoe7 goa2做大會e5招待組長, 當時e5理事長事是葉仲行先生. 謝新堂真欣賞--goa2, goa2 e5職務m7是掛名nia5, 做選手kap做行政角色無siang5, chit pai2參與hou7 goa2有機會了解比賽e5行政事務.
   隔tng2年第三屆國術擂台賽goa2猶原做招待組長. Goa2平常時做兵tiann7請假出來做seng-li2, 國術會若有tai7-chi3 chiah招goa2去開會, 比賽e5時, 主要負責ka7貴賓chhoa7去貴賓席. Goa2自an2-ne開始接觸行政e5工作.
   有chit 2 pai2經驗, 第4屆國術擂台賽(24歲) chiah e7去做大會總幹事, 本底對khang-khoe3 iau2真chhenn疏, m7-koh真緊to7掌握tioh8工作e5重點. Chit e5時chun7理事長是蘇振通先生, 總幹事是吳世願. Chit屆大會經費不足, 結算e5時, goa2個人倒thap 1,000 khou.
   1961年台南市第4屆國術擂台賽goa2是總幹事, 蘇振通理事長chhim2頭a2驚驚, m7知人kam2 e7服--goa2, m7-koh goan2師父ka7理事長tah胸坎保證無問題, 保證是chiok che7項--e5, 金錢, 辦事kap完成任務long2 be7 thut-chhe5, 絕對安全--e5. 理事長an2-ne來chiah放心, ka7理事會推薦, chiah正式擔任總幹事.
   Hit chun7有真che7人teh oan3-tou7, 像競賽組欠用e5 mih8件事先無beh講, 時到chiah hoah講無計時錶, goan2老pe7臨時緊去寶島買1粒來用. 結果, chit pai2比賽goan2老pe7替goa2了3,000 khou. Goan2本底to7有按算講, 若有than3錢to7 hou7國術會, 若了錢ka-ti7了to7好. Che過程有真che7 tai7-chi3發生, koh有叫人看霸王票, thiau-kang去扳體育場e5牆a2, 人long2 ui3 hia走--入-去, 門票soah減收真che7, lou7尾牆a2 ma7 ka-ti7 khai錢修理. 雖bong2 an2-ne, goa2 iau2是順利ka7任務完成.
   Chit屆大會期間, goa2 koh專工請goan2外公擔任貴賓, 坐ti7司令台欣賞比賽, i歡喜kah.
   1962年25歲退伍, 台南市國術會舉辦第5屆國術擂台賽, goa2繼續做大會總幹事, ma7同時是台南市代表隊e5教練. Chit屆ma7無siann2 than3 tioh8錢, goa2 choann-a2建議後pai2辦比賽long2 mai3收門票, 收費koh tioh應付稽徵處, mai3收khah免hui3-khi3, to7當做是teh服務社會. Koh來, to7 khah無teh chhap國術會e5 tai7-chi3, goa2 ti7外口做seng-li2, 離開厝--nih去西門路soe3厝khia7, chit chun7 tiann7 teh走seng-li2場, pio seng-li2, 趕khang-khoe3.
三、退伍
　　退伍tng2--來了後, goa2 to7搬去西門路soe3日本宿舍khia7, 百多坪, 種真che7樹a2, 環境chiann5清幽. Goan2兄弟a2 chit chun7 pun家伙--a, 工場ma7 pun做幾e5部份, 兄弟a2各人經營ka-ti7 e5事業. Goa2 si3-ke3 pio seng-li2, 鐵, 銅, 錫long2 pio tng2來整理, chiah koh轉1手賣--出-去, 工場ti7永華路, si3-khou2-lin3-tng2全魚un-a, 附近有1 e5 toa7-hak8-a2, 有水路thang3到魚un-a2, chiah-e5屎尿e7-tang3餵魚a2 iah是沉到un-a2底做肥料.
   搬去西門路e5時, 林春德紹介烏人美國憲兵Boris來, 講beh ka7 goa2學台灣e5拳頭. Goa2 hit chun7 teh做seng-li2真無eng5, m7-koh iau2是有ka7答應. Boris本身練過boking kap柔道, ti7日本ma7學過空手道, i ti7 goa2 chia練冬外, 退伍chiah tng2--去, 技術上練有goa2 6~7成e5功力, m7-koh i比goa2 khah勇. I有用goa2 e5中氣藥kap藥洗, tng2美國了後, koh不時拜託goa2 koh ka7寄--去. 後--來goa2 koh有教涂志堅沙包法, 其他--e5 to7 long2無傳. 若無武德chiok好, goa2無beh chin3-chhai2傳.
   Boris toe3 goa2練拳真艱苦, m7-koh i e7堪--得, 人真kou2意, ma7 chiok認真. 有時a2 Boris來e5時, goa2 tng無eng5 teh處理seng-li2, 無時間指導i練功, i ma7無隨走, si3-ke3走走看看--leh, ma7透過林存德e5翻譯kap人開講. Goa2無ka7收錢, m7-koh i tiann7 e7 koann7麥a2酒來, i chiok愛食goa2炒e5米粉.
   Hit tong時goa2 chiah 26歲, 練拳kap seng-li2以外e5時間, Boris tiann7 chhoa7 goa2去雷虎俱樂部, 康樂廳kap美軍俱樂部chhit-tho5. Goa2 be7-hiau2跳舞, 去long2 teh看別人跳, 坐ti7邊--a2 na2看na2 lim bi3-luh, iah是kap朋友開講. 以早入去舞廳ai3先買牌a2, keng2 tioh8 toh 1 e5小姐跳舞, to7 theh8 1張牌a2 hou7--i, i chiah theh8牌a2 ka7舞廳領錢. 來goa2 to7學e7-hiau2跳舞--a, 慢慢a2 to7 ka7跳舞當做gi7-niu7, chhim2頭long2跳Waltz.
   指導Boris練拳e5時, 無論是phah沙包iah是練空拳, long2 tiam3宿舍圍牆內e5空地, 若練ke-si tioh8-ai3去體育場邊--a2 e5忠靈塔. Goa2 e5鐵砂包kap沙包檯long2 khng3 ti7外口, 無teh收--e5, 暗時e7 tang3露水, 鐵砂包e7吸水, teng7-khiau3-khiau3, 若落雨e7生sian, 結kui丸, ai3 phah kah hou7 phann3--去, 沙包to7無要緊, 吊--leh水e7流--落-來, 外緣e5皮iu3-a2 be7食水, 真好用. Boris有練沙包法, 椅liau5法, 拳母kap伏虎拳.
   Boris退伍娶台灣bou2 tng2去美國, chit-ma2 ti7 Philadelphia做警察, 1982年Boris專工來台灣拜訪--goa2, goa2 chhoa7 i去關帝廟燒hiunn拜拜, ka7 Boris強調國術m7-tann7是拳頭功夫nia5, siong7重要--e5是練武者e5武德kap修為.
   到tann, 沙包法goa2 kan-tann傳hou7 Boris kap涂志堅2 e5人. 收涂志堅做sai-a2徒弟是goa2做台南市國術會理事長e5時, hit chun7涂志堅初中二年a2, in老pe7拜託goa2去in tau指導涂志堅練武, 冬外e5時間, 練基礎拳kap phah沙包檯, 涂志堅chiann5認真ma7 e7堪得疼, 功力teh進步真緊.
　　後--來i讀高工e5時, kap班長有衝突, soah gia5椅a2 ka7 khian--落, 班長in老pe7堅持beh ka7告, 涂志堅in厝chhoe7 goa2出面調解, chit種少年人oan-ke e5 tai7-chi3本chiann5 to7是講講--leh to7好, 對方soah m7肯, an2-choann2講to boai3 niu7. 涂志堅lou7尾hong5判罰金, hit e5班長為beh閃涂志堅休學1冬, 涂志堅ma7自an2-ne無koh去學校, 想--來ma7看kah siunn大條--a, iah8 m7是有siann2-mih深仇大恨, nah tioh8 bu2 kah an2-ne? Chit件tai7-chi3害goa2無緣無故惹tioh8麻煩, 社會發展koh愈來愈現實, 徒弟對師父e5情份ma7愈來愈薄, goa2 choann-a2決定無beh koh收sai-a2.
   1965年, goa2 28歲, 蘇振通理事長派goa2 chhoe7選手組隊比賽, 自an2-ne開始做台南市代表隊e5總教練, 副總教練謝陣(Tin7 sai)教套路(tho3-lou7), goa2教散手(soann3-chhiu2). 散手to7是散phah (soann3-phah), to7是國術本底teh講e5徒手擂台, 是ui3掛技e5散支(soann3-ki)來--e5, 尾--a2中國武術協會改號做「散手」, chit-ma2 koh beh改做「散phah」.
　　搬到去鹿港chin3前無joa7久, 台南市代表隊----南聯虎隊tng teh組隊, 理事長蘇振通聘請goa2擔任總教練, hit chun7 chiann5 che7老師父teh做武教練, goa2 ma7是其中1 e5, 同時koh兼代表隊e5總教練. Goa2 chhim2做教練e5時, 外口chiann5 che7人不服, koh懷疑goa2 e5能力, m7-koh運動比賽有運動比賽e5規則, kap平常時a2 phah拳練武無kang5. Chhoa7隊比賽long2 goa2負責, 一般拳頭師父教拳是無問題, 若beh指導臨場作戰to7無在手--a. 無人教goa2 beh an2-choann2做臨場指導教練, long2靠ka-ti7學習, 策劃kap研究. Goa2自細han3 to7真gau5指揮作戰, ui3訓練到實戰, m7是tak8 e5人long2 e7-hiau2. 現場教練kap訓練教練e5功能ham7角色實際上chiann5無sio-siang5. 接手南聯虎隊總教練了後, 過1段時間chiah有比賽.
   28歲左右開始兼做台南市國術會e5理事, ma7 chhoa7隊參加第1969年24屆省運, 1971年主席盃全省國術錦標賽ham7海內外國術對抗賽, 1973年主席盃全省國術錦標賽及社會小康盃柔拳道國術錦標賽, 1974年總統盃國術錦標賽kap台南區e5比賽, tak8回出--去long2 theh8第1名, 一直是南聯虎隊e5總教練.
　　Goa2搬去鹿港e5時, 原本beh辭總教練, 蘇振通理事長m7准goa2辭, koh勸goa2安心a2去鹿港無要緊, 台南若有tai7-chi3 chiah通知goa2 tng2--來to7 e7-sai2--a.
四、鹿港台中khia7館
   Goa2練武功有pun 3 e5階段, 1957年參加比賽chin3前算是第1階段, 比賽了後to7結婚, 做兵, 無siann2 koh訓練.
   1958年第1屆台南市國術擂台賽了結婚, 結婚無joa7久to7去做兵, ti7軍營無siann2時間thang練. 第2階段訓練是29~30歲去鹿港台中khia7館e5 tai7-chi3--a. Goa2 khia7館e5時, kang7時間teh做台南市代表隊e5總教練, bat調台南市e5選手來鹿港行拳hou7人看.
   Goa2 29歲(1967年)去鹿港khia7館, 30歲(1968年)去台中, 有khia7館同時ma7 teh做白鐵a2 e5 seng-li2, 1箱kui百斤, goa2有法tou7 kng--leh用行--e5 phong2起lih 2樓. 做gin2-a2 e5時, goan2厝teh hoan, hit chun7 chhiann3無小工, goa2走去toe3師傅縛鐵a2, ma7 bat kng 2包ang5-bun5塗peh竹梯起2樓, he 1包long2 50公斤重. Goa2自gin2-a2體力to7真勇, m7-bat teh練走, m7-koh若走1,500米long2頭幾名; goa2 ma7罕得peh山, 若招goa2 peh, goa2 peh山e7愈行愈緊, tak8-e5 long2 toe3 goa2 be7 tioh8, goa2 long2笑in是teh「行山」, nah是teh「peh山」.
   鹿港工場真che7, 桌a2椅a2家俱工場, 做鏡e5工場, Pak-thau5 oa2海hit peng5 o-a2真出名. Hia long2泉州人.
   退伍了後, goa2 bat請tioh8接骨館e5牌, 號做「振興國術教練館」, m7-koh long2 teh無eng5走鐵桶e5 seng-li2, koh tioh8抽時間做台南市國術代表隊e5總教練, 比賽e5時指導選手, 根本無時間thang替人治療. 來到鹿港了後, ti7 Chhi7-a2-au7中山路員林客運隔壁soe3厝, ka7振興國術教練館e5牌掛--起-來, 主要teh治療傷科.
   Goa2 ti7 hia開2班拳術班, 公開招生, kap別人無siang5. Chai2時a2 1班, ti7公園, 暗時1班, ti7鎮公所e5排球場, 場所long2真闊, 1班long2百外人, goa2開班e5時, 調台南市e5選手來phah散phah hou7 in看, chiok chheng3--e5.
   教館iah傷科e5對象, 大部份是市場內底e5販a2, thai5豬--e5, 賣菜--e5, 做小seng-li2--e5, in tiann7來武館半開講半學功夫. 當然ma7加減有人e7來la7, m7-koh goa2 long2 boai3 chhap--in, be7 chhin3-chhai2 kap in交手, goa2是來chia khia7館e5外地人, 無tu2好若輸--in to7真phainn2看, 若phah贏ma7 e7失人氣, koh再講練武重ti7個人e5修為, m7是beh展功夫.
　　平常時a2除去出門教拳iah是teh ka7人治療傷科, chhun e5時間goa2 long2 ti7館--nih研究醫學理e5冊, 加強ka-ti7對病源ham7藥草e5醫療知識.
   Hit chun7有1 e5號做耀玉(Iau7-giok8)師, 是goan2師父換帖--e5, i tiann7來goa2 chia行, koh ka7 in師門--e5講goa2是ka-ti7人, 叫tak8-e5 ai3 ka7 goa2照顧.
   尾--a2耀玉師1 e5 sai-a2來chhoe7--goa2, 想beh kap goa2比拳, goa2 long2繼續讀藥冊, 據在i tiam3大廳展拳路, 無聊i to7 e7 ka-ti7離開. 1 pai2 i食酒來, 講無幾句話, goa2 koh theh8酒chhiann2--i, 食--落i soah bang5--去, 1 khou真大sng5, 百外公斤, un ti7塗kha, goa2 choann-a2雙手ka7 chhah起來椅a2 the, 另外hit 2 e5看chit8-e7驚--tioh8, m7知goa2力hiah大, 隔tng2工in老pe7 koann7酒來會, goa2顛倒ka7會失禮, 了後, hit khou若自goa2門口過, long2 e7行禮.
   尾--a2 e7離開鹿港有2條案. 第1, goa2有1 e5 sai-a2 e5小妹kap 1 e5有bou2--e5 teh行, hit peng5厝--nih知iann2, in老pe7有出面beh講, long2講無結果. Goa2是出外人, 無愛chhap chit lo7 tai7-chi3. Goan2 sai-a2 soah去搬goan2師兄來chhoe7 goa2出面, 無法tou7--leh. hit時1 e5號做許自元e5朋友tu2-a2來ti7 hia, 是鹿港人. Goa2事先有kap i參詳--過, i講to ka-ti7 e5人, ka7講看mai7, 看e7化解--boe7.
   Chit e5 cha-pou beh kap goan2 sai-a2 in小妹soah, chit peng5想講beh theh8 chit8-koa2錢. Goa2 to7去chhoe7 hit khou in a叔, ka7 i好嘴, 本底chit項tai7-chi3 siann2-mih人long2講無路, goa2出面soah有結果, 講2萬khou, 其他人去講long2 5,000以下, soah long2講be7好勢. tng2---來chit peng5 soah怪goa2去hou7人買收--去, goa2衰kah. 後--來to7 khah無chhap.
   Koh過幾na7月日iau2是無解決. Soah koh chhoe7 tui3 goa2 chia來, 想講tai7-chi3 to過hiah久--a, ma7真phainn koh開嘴. Goa2無法tou7, koh去, chit回tu2 tioh8事主, in a叔無ti7--leh, i soah講he khah早講--e5無準算--a, koh chhiang3講chit項tai7-chi3 long2免講--a, goa2 choann-a2 khi2-mou2-bai2, an3桌a2踢--去, koh叫in a叔來chhoe7--goa2, to7 an2-ne oat8頭to7走. In a叔chiah緊去chhoe7許自元來goa2館--nih, 講mai3 2萬khou--lah, to7自19,999講tiann7. Goa2 koh ka7 hoan咐講, chit條情mai3做hou7--goa2, 做hou7在地hiah-e5有出面beh化解--e5.
   Soah, to7照an2-ne行, goan2 sai-a2 in老pe7 theh8豬kha麵線kap 1 lok紅包來, 麵線goa2有收, 紅包退還. in hit peng5, 有去講e5人, 辦桌long2請, kan-tann無請--goa2, 桌食了, 暗時in a叔ham7許自元來館--nih chhoe7--goa2, 請goa2去酒家, i ma7做kah chiok sui2-khui3. Tai7-chi3 chiah an2-ne soah--去, 若無, in hit peng5 to chhiang3講beh告beh phah long2無要緊, in e5 ba2-kuh真chai7.
   第2案, goa2 teh教館, 有1 e5學員長對學員be7 bai2, ma7 tiann7替goa2做khang-khoe3, goan2 bou2 m7知an2-choann2, soah一直叫goa2 mai3 hou7 i來. 尾--a2 chiah聽講i對goan2 bou2 bat kha手來. Goa2 ma7無ka7 phah-chhenn驚, 調台南e5選手來, 鹿港tu2 teh鬧熱, ka7警告--chit8-e7.
   了後, goa2想講出外人koh tu2 tioh8 chit lo7 tai7-chi3, 真無好, choann-a2 an2-ne離開鹿港.
   Ti7鹿港1冬外, 1968年去台中, ti7民權路hia, 2樓e5路角厝. Goat2?厝尾頂搭沙包檯, ti7鹿港hia無siann2練--tioh8. Ti7 chia, 是第2階段訓練. Goa2練沙包檯kap鐵砂掌, tak8日5點起來練, 附近long2聽e7 tioh8 phah沙包e5聲. 人講空手ti7鼎--nih炒鐵砂, he hou7-lan7--e5, 落--去手百面臭火ta--去, 無iann2--lah, 買便e5鐵砂, 用布包--起-來, 2~3寸kau7, khng3--leh, 1手phah 500 e7, 正面to3面, 2手long2總2,000 e7. 沙包phah了chiah練鐵砂掌, phah了手long2烏青geng5血, ai3隨用特別e5藥洗, 手tu7--落浸20外分鐘, 起--來ai3 koh抹藥a2, koh食藥丸.
   鐵砂掌算重手拳, 主要beh強化拳骨e5厚度kap teng7度, koh加強本身e5爆發力.
   Ti7 hia ma7冬外, goa2 chai2時a2 teh phah, 真大聲, 對面木工工場e5工人有幾na7 e5來做goa2 e5 sai-a2. Ti7台中真平凡, 無siann2特別e5 tai7-chi3.

第五章  擔任總教練
一、經營事業
   Goan2老pe7過身了後, 公司to7 goan2小弟teh hoann7.
   搬到台中toa3冬外左右, goan2小弟開嘴叫goa2 tng2去tau3-kha手, chiah tng2台南. Tng2到台南iau2是做鐵桶e5 seng-li2, khang-khoe3 ma7是sio-siang5, cham7桶, 整理桶, hit chun7 1工siong7無e7-tang3 cham7 110粒, 工員無人toe3 goa2 e7 tioh8.
   Ui3台中tng2來台南了後, to7 ti7厝teh做seng-li2, kap hiah-e5小弟合股ti7保安成立公司, goa2主要負責鐵枋chit peng5. 2~3冬後goan2兄弟a2 e5公司拆股, goa2繼續做鐵枋e5 seng-li2, 鐵桶e5部份to7交hou7小弟經營. Tai7先goa2 ti7海尾(Hai2-boe2)海佃路海東橋hia 租1 te3地做工場, 主要e5 khang-khoe3是ka鐵枋.
   尾手業務量愈來愈大, 海尾chia e5空間無夠用, 工場choann-a2搬徙去ti7高雄湖內鄉海埔(Hai2-pou), 日--時goa2 m7是出外走seng-li2, to7是teh chong5國術會e5業務, 到暗時chiah駛車到工場處理khang-khoe3, 暗時ti7 hia kha3鐵桶e5聲chiann5響, ka-chai3 4-khou-lin3-tng2 long2是田地, be7 ka7人吵--tioh8.
   Chit chun7 seng-li2做khah不止a2大, ma7做真久, 自用e5 thou-la2-kuh to7有5台, chhiann3 e5員工有幾na7 10 e5, 鐵桶主要賣hou7元寶沙拉油te2油, khah bai2--e5 to7去te2 tann2-ma2膠, 鐵枋1月日出5,000領, 鐵桶洗5,000 kha, goa2 koh ka-ti7研發出噴射式e5洗鐵桶機. Goa2當時已經teh做台南市國術會理事長, na2做seng-li2, koh tiann7 ai3去國術會e5教練裁判講習做講師, chiok無eng5.
   做chit途真nge7-tau2, 鐵枋ai3 kong3 hou7平, 日--時goa2 teh無eng5台南市國術會e5業務, 暗時koh tioh8去工場, 1暗ai3 tiap8 200粒鐵桶起--來, 若無, 第2工下游--e5 to7無sit頭thang做. Goa2 16磅e5鎚a2 gia5--leh, 鐵桶排kui choa7, 一直ka7 tiap8--去, ian5-na7 tiap8 ian5-na7走, tiap8了, peng2-peng5 koh繼續tiap8, an2-ne chiah e7-hu3, 1粒平均chhe2頂下ai3 tiap8 10 e7, 200粒tioh8-ai3 tiap8 2,000 e7, 2點鐘ai3完成.
   照工場khang-khoe3 e5安排, 3工ai3燒1 pai2鐵枋, 3工加--起-來to7是1暗ai3燒600領, ka7 tiau5 ti7枋a2面頂e5油燒hou7軟, 燒好勢koh tioh8 ka7 thuh hou7清khi3.
   做了tiann7 to7天光--a, 身軀洗洗--leh, to7 ti7工場hia sio2睏--chit8-e7, 有時a2工員請假無來, 日--時goa2 koh tioh8 tau3做, koh ai3出門chong5國術會e5 tai7-chi3, iah是去講seng-li2. 有1段時間, goan2 bou2陪cha-bou2-kiann2美蓉去日本讀冊, 厝--nih無人, goa2真罕得tng2厝過暝, tiann7-tiann7 to7 ti7工場無eng5到天亮, chhin3-chhai2睏1~2點鐘, 日--時繼續趕sit頭. Goa2 50歲--a ma7 iau2有chit lo7體力, 實在是底有夠chai7.
   Chit e5 seng-li2做真久, goan2 hau7-senn嫌艱苦無beh接, 1993年左右, goa2 to7 ka7經營20外冬e5工場收--起-來.
二、總教練
   1970年goa2報名參加台灣省國術會第1期B級kap C級裁判教練講習會, ti7台中, m7-koh資格kan-tann省級e5比賽chiah承認, 像省運(尾--a2改做區運, koh改做全國運動會) kap主席盃, m7是正式e5國家證照. 順利通過講習會e5考核theh8 tioh8裁判資格了後, goa2 bat做過1971年台灣區第1屆中正盃國術錦標賽kap第26屆台南省運會, 1972年主席盃全省國術錦標賽ham7 1973年第1屆社會小康盃柔拳道國術錦標賽e5擂台主任裁判.
   台北市1971年舉辦海內外國術對抗賽, goa2參加裁判講習, 第2名結業, ma7做chit pai2比賽kap 1974年總統盃國術錦標賽e5示範裁判. Che是台北市國術會辦e5比賽.
   Chit e5時期參加比賽, long2兼代表隊總教練ham7裁判e5職務. 總統盃了後, goa2 to7 long2參加中華民國國術總會e5活動--a.
   Goa2做總教練期間e5成績一直be7-bai2, pian7若出去比賽long2 theh8第1名tng2--來.
   當時e5選手, 歐主盛, 黃昆興, 蔡榮源, 郭中平, 謝金生, 余正傑, 葉海瑞, 楊禾, 侯壹藤, 魏國財, chiah-e5是khah主力--e5.
   Goa2 chhoa7隊出--去真嚴格, 現場teh作戰無teh hoah聲--e5, tioh8-ai3判斷對手e5實力kap攻防法, hou7 ka-ti7 e5選手有效e5策略指導kap提醒, 無像chit-ma2做教練--e5 kui場一直hoah「phah!」
   做戰鬥教練, tai7先ai3判斷ka-ti7選手e5實力kap對手e5技術, chiah決定an2-choann2報名. 對方若真強, lan2有2支, 1支是beh留ti7輕1級iah是重1級e5比賽? 是beh ka7 khah強--e5留ti7 chit級, iah是beh留khah軟--e5? Che需要收集情報來判斷.
   另外, ai3加強訓練選手e5專長. m7是來到chia, lan2 an3頭教起, che to be7赴--a. 選手有練柔道--e5, 有拳擊--e5, 有練拳頭--e5, 有練跆拳--e5, 教練ai3了解選手e5技術, 體力kap心理, 針對i e5專長來訓練. 現場指導teh ka7選手提醒平常時a2教e5重點.
   Ma7有1種戰法, 用hann2--e5. 有e5菜鳥a2選手比賽真纏, 無經驗long2用蠻力, tu2 tioh8 chit種--e5, ai3派人事先去ka7 hann2, 有e5驚--tioh8, e7棄權soan--去. 有tang時a2 ai3欺敵戰術, 比賽e7問對手siann2-mih名, khah早管理無kai3好, 選手tiann7 e7 be7記得chah選手證, 若無chah to7 be7-tang3比賽. Chit-ma2 long2專人teh管理選手證. 若無chah, koh chong5 tng2去旅社theh8, 來to7 be7赴--a. Chit-ma2 to7 khah少teh用chit步--a.
   Koh有1種「犯規戰術」, 像比賽時間到, 選手thiau-kang ka7對手poeh--chit8-e7, 掃--chit8-e7, siann5對手to3-phah--tng2-來, 裁判若看--tioh8, 對手to7犯規, ai3扣分數. M7-koh che m7是戰鬥教練e5正派手段.
   Siong7重要--e5 ai3知人知彼, ai3探聽對手e5實力kap技術, koh ai3了解ka-ti7選手e5實力, 判斷beh an2-choann2作戰. 若練拳擊--e5是主攻, 柔道--e5主守, 拳術--e5實戰無siann2 teh練, 比賽攻iah守kha手long2比人khah慢. 若m7知, tioh8-ai3 ti7比賽場觀察, 看beh an2-choann2 ka7破.
   像郭中平chit e5選手, tiann7 phah到第4名to7無法tou7 koh起--lih-a, i技術無問題, 主要是體力khah無. 1971年ti7新竹e5台灣區第1屆中正盃國術錦標賽, i kap林正義對擊, chit e5是屏東出身e5烏番a2, chiok韌koh chiok猛. Goa2 ka7郭中平指導, 教i落去phah, 第1局to7盡量閃, kap i磨來磨去sng2體力, kap i go5 to7 tioh8. 第1局hou7對手得20幾分, 真輸勢. 第2局後半段, 郭中平護具e5 soh-a2 leng7--去, goa2趁暫停ka7交帶, 對方拳phah--來先退, hiong5-hiong5 ka7 long3 to3-tng2--去, 結果chit khou烏番a2無tiunn無ti5 long3 1 e7 peng2-peng2--過, 體力ma7無--a, koh hong5 thui--落愈失力, peh be7起--來, choann-a2棄權. 若無, beh比力, 郭中平穩輸--e5.
   1971年主席盃全省國術錦標賽, 謝金生ma7 tu2 tioh8 chit e5, goa2用kang7款方法ka7教, ma7 ka7 lok-kuh. 謝金生chit回贏, kioh-si7 ka-ti7 siong7勇. 來到省運會, hit pai2 goa2無去, i koh tu2 tioh8 chit e5, kap i nge7-tu2-nge7, soah hou7 cheng chit8 e7 m7知人, 到tann iau2臭耳人.
   1973年ti7台中市e5主席盃全省國術錦標賽, goa2特別hoan咐拳擊kap柔道出身e5黃昆興選手, 教黃昆興用緩兵戰術, tai7先當做驚謝清松, 對方phah 1步to7退1步, long2 mai3 chhap--i. 第1局過, 第2局開始, 對方chhi-oa2--來choann-a2無退, to3 long3--過, soah ka7 long3 chit8 e7軟kha, koh ka7 siak過手, 到尾輸面soah變贏. 謝清松落--來ka7 goa2講, i m7是輸hou7黃昆興, 是輸hou7--goa2, 講i後壁若有1 e5好教練, 今a2日贏--e5 to7是i. 講soah kha choann-a2踢--來, goa2隨ka7 sin5--leh, 鞋a2 ka7 thng3--起-來, tui3 i頭殼khok 1 e7, 嘴講:「無禮貌!」I soah起愛笑, 氣氛隨化解.
   1973年e5北區八縣市錦標賽, lan2台南市去hou7基隆市借選手比賽, koh tu2 tioh8無限量級(80公斤以上, 當時已經分6級) e5謝清松, lan2 e5選手驕傲, 比賽前1暝chhoa7 cha-bou2來teh ko-ko纏, 隔日to7 hou7人lok-kuh.
   1 phian3 ti7基隆, 歐主盛phah輕甲級, tu2 tioh8柔道出身e5國際教練吳清嚴, 對手koh khah大chang5 i to照ian2--過. 歐主盛拳擊出身--e5, be7-hiau2 ian2, m7知beh an2-choann2 phah, 拳擊--e5若tu2 tioh8柔道--e5 tiann7無贏面. Goa2 ka7教講chit e5是守功, 若oa2近--去, i to7有力ka7 li2 gia5--起-來, goa2叫i m7-thang攻內線, ai3走外線, ma7 m7-thang kap i ian2, oa2--過隨ka7 cheng, i百面cheng輸. 結果to7 an2-ne贏--去. 
   葉海瑞ti7 1974年總統盃國術錦標賽對tioh8 1 e5美國烏人, chiok勇--e5. 葉海瑞是練柔道kap國術--e5, goa2 ka7指導, cheng, cheng be7贏, siak, 對手ma7 siak be7驚, ian2 ti7台a2頂koh無效, ai3 ka7 siann5到擂台邊, i拳若cheng--來, hiong5-hiong5 ka7 tan3--出-去, siak--落hou7 i gong5, 葉海瑞tak8支to ka7 tan3--落, 尾--a2 ma7贏. 葉海瑞是真好e5選手, 到尾bat贏tioh8世界冠軍.
三、教練職務
   教練pun真che7種, 有平常時e5訓練教練, 有強調體力訓練e5體能教練, 有chhoa7隊比賽e5現場教練, koh有臨場指導e5戰鬥教練.
   戰鬥教練ai3有高智慧, ai3有戰略戰術e5概念, ai3 e7-hiau2活用比賽規則, 訓練e5時ai3真有計畫來進行, 針對選手e5特質, 加強選手e5體力, 耐力kap戰鬥技術, 有效提升實力, 對選手e5生活慣勢ma7 ai3有才tiau7管理, 比賽chin3前be7-tang3 hou7選手損體能, 集訓iah比賽e5時, ti7行動, 食, toa3 kap醫藥方面, long2 ai3安排妥當, hou7選手安心參加, m7免有顧慮.
   教練koh ai3有運動傷害e5常識, siong7好是ka-ti7 e7-hiau2治療. Khah早拳頭師父long2 e7-hiau2 chhiau5接, chit-ma2教練be7-hiau2 chhiau5接, chiau5接--e5 be7-hiau2拳頭. Chit-ma2 long2 chhiann3運動傷害防護員, 正經tu2 tioh8問題long2 be7-hiau2處理, 選手若tioh8傷, ma7無藥a2, kan-tann e7-hiau2 ka7傷嘴包包--起-來.
   總講1句, 戰鬥教練傷科, 內外科long2 ai3 bat, ma7 ai3研究藥a2, 來保護選手, koh ai3提升選手e5戰鬥技能, 臨場指導ai3緊koh有效, 對選手e5生活管理ma7 ai3注重.
   做教練chhoa7隊出--去有幾項真重要, tai7先, 管理ai3嚴, 比賽前be7-tang3 lim燒酒, be7-tang3 chhoe7 cha-bou2, he體力真損.
   Chhoa7兵出--去有1 e5口訣:「安軍心, 定天下!」Beh安軍心tioh8-ai3注意經濟kap健康, 出外比賽, 經費一定ai3 kheng5 hou7夠, mai3 hou7選手煩惱chiah8 kap toa3; 健康to7是醫藥, 藥a2一定ai3有效, 選手phah了ai3隨ka7手封--起-來, 隨chiah8藥a2, bin5-a2-chai3 chiah有才tiau7 koh phah, siang2回復khah緊to7 khah贏面; 教練koh ai3有chhoa7隊e5領導能力kap實戰e5戰術指導智慧.
   Goa2做總教練無幾冬, kap選手long2差5~10歲nia5. 出去比賽long2 khai goa2 e5, 選手ma7 long2真尊重--goa2.
   因為siunn chiap8 chhoa7隊出外比賽, 尾--a2 goan2老母tiann7 teh唸, goan2 bou2 kap goan2舅a2 ma7 teh唸, 講goa2 long2無用心teh顧seng-li2, kui工teh bu2 he無錢--e5. 後--來to7無koh做總教練--a.
   Koh來, goa2開始行裁判路線.
   Hit chun7 goa2參加國術總會第1期國家級裁判講習, ti7台北市長沙街西門町e5警官學校受訓. 尾--a2 koh ti7新店參加講習kap選拔. Ti7台南救國團e5青年館koh辦1 pai2講習, 表現好--e5 chiah分派去做世界賽e5裁判.
   1975年中華國術總會舉辦第1屆世界盃觀摩擂台邀請賽, goa2 koh兼做裁判, 代表隊e5擂台教練洪朝雄, 紀崑煌kap goa2 3 e5 long2兼教練kap裁判. 比賽e5時goa2 to7 ka7教練任務交hou7金水師(李金水), 事實上是goa2實際teh領導.
   結果南聯虎隊得tioh8總冠軍. 本底冠軍是台北市, m7-koh in 1 e5選手遲到soah失格棄權, 團體分數soah差9分, chiah hou7 goan2台南市theh8--tioh8. 台北市是明星隊, khah phainn2管理, 台南市long2 ka-ti7 e5選手, 無去挖別縣市e5, goan2管理kah chiok好. 比賽結束後, 當時hiah-e5選手koh ka7嚴家淦總統頒發e5精神總錦標pian2-a2(扁額)送hou7--goa2.

第六章  台南市國術會
一、台南市國術會理事長
   1976年goa2 38歲, 當選台南市國術會理事長, 是全國第1 e5選手出身, 同時選手, 教練kap裁判經歷siong7完整e5國術會理事長. 本底無beh hiah早接, goa2做seng-li2 tng無eng5, 心內想講若接--落-來, 事業kap家庭e5經濟收入一定e7受tioh8影響.
   台南市國術會第1任理事長是黃仲甫先生, khah早teh做台南市議員, hit chun7 tann-a2來台灣無joa7久nia5, chiok chheng3--e5; 第2任是葉仲行先生, 調查組--e5, 社教館長; 第3~4任是bat做過台南市刑警隊長e5蘇振通議員; 第5任是陳木火先生; goa2是第6~10任.
   1975年第1屆世界國術觀摩擂台邀請賽ti7台南市辦, 陳木火long2無beh hoat8-loh8 tai7-chi3, 去開會顛倒koh beh ka7總幹事chheng2車錢, hou7人kiau7 kah無力. I講ka-ti7是看管nia5.
   Lou7尾蘇振通chhoe7 goa2接第6屆理事長, goa2本底驚an2-ne接e7影響ka-ti7 e5經濟, 會--nih ma7有chiann5 che7顧問kap前輩, chhin3-chhai2 chhoe7 ma7有人e7-tang3做.
   M7-koh蘇振通講che是機會, 後kai2 hoan7-se3 to7無機會做--a, i koh認為論能力, 熱誠, 人脈kap智慧, goa2是siong7適合e5人選, goa2 koh有心beh改革會務. to7 an2-ne, 經過佈局, goa2順利接任理事長.
   Chhim2頭有人真不服. Goa2心內想講無要緊, goa2做hou7 lin2看. Tai7先goa2先chhiann3吳世願來做總幹事, i真無eng5, 尾--a2換chhoe7謝勵仁, goa2 ka7 i學chiok che7, 行政, 公文, 會務推動kap運作long2學真che7, 辦公室ti7永福路goan2 tau, ma7有chhiann3幹事, m7-koh來來去去, long2做無久.
   為beh充實行政能力, goa2開始會務大改革, 先設各分區e5辦事處, 訂組織簡章, 聘任主任, 加強kap地方民眾e5互動, thang推sak國術活動, 辦分區國術表演大會.
   半冬後, 謝勵仁無eng5, ka7 goa2辭總幹事, 後--來goa2 to7無chhiann3總幹事, 臨時進行調整kap改組, 先chhoe7南商e5同窗侯景雲來做會計秘書, 做到goa2第8屆理事長e5時過身, 換許金波接手, 許金波是goan2師兄弟, bat做過台南第一信用合作社e5副總經理, in做tai7-chi3真守原則, 台南市國術會自來錢項m7-bat出問題; koh來, chhiann3陳石貴擔任訓練場教練, hou7 i去開班教拳than3 koa2收入, 到i過身chiah收tng2來換別人做; koh chhiann3黃昆興擔任台南市e5總教練. 了後楊美蓉tu2好學校出業, goa2 to7叫i來做執行秘書, 做1~2冬to7去日本留學, 讀3冬chiah tng2--來. Koh來bat chhiann3小姐做結算e5 khang-khoe3, 大部份khang-khoe3 long ka-ti7 teh做.
   了後, goa2 koh設「段級審查委員會」, che是全台灣第1 pai2 an2-ne做, 選手, 裁判kap教練long2 ai3接受審查; 開辦傷科kap業務講習; ma7 kap各縣市國術會teh chih接, 互相流通, 聯合辦比賽kap聯誼會; 參加台灣省國術會; 分區辦事處koh發展到台南縣去, ti7新豐區設辦事處(龍崎, 關廟, 新市, 新化), ma7輪流ti7各分區辦事處開會; koh成立青草藥工會(登記ti7台南縣) kap chit8 koa2單項協會, 像羅漢拳協會, 陳家溝太極拳協會; 獎勵運動kap比賽方面, 有舉辦台南市級e5比賽, 參加省運kap中正盃; 任內koh去做張麗堂kap施治明選舉時e5隨身保鑣.
   1977年39歲e5時, 台南市長選舉. 無黨蘇南成kap國民黨張麗堂teh競爭, 蘇南成chhoe7 Gou7-pan2--e5做i e5保鑣.
   本底goa2無beh chhap政治, 尾--a2 goan2師父e5外孫葉坤鏢本來teh做林錫山kap葉庭珪e5保鑣, 做保鑣--e5尾--a2 long2安排去肉品市場做主任, che是肥缺. 張麗堂出--來, 葉坤鏢看tioh8蘇南成chhoe7 Gou7-pan2--e5, choann-a2來chhoe7--goa2. Goa2有答應, koh招國術會e5人馬來tau3 kha手. 張麗堂ka7 goa2排ti7 10 e5助選員名單內.
   Goa2做張麗堂e5保鑣10工(正式競選hit 10工), 1 pai2公辦政見會soah, beh趕去後1場, 行塭a2岸路, 蘇南成in小弟蘇南澤soah chhoa7幾na7 10 e5兄弟chah8 ti7 hia, 人ka7 goa2講, goa2去到te3, 叫i走to7走, i真驚--goa2, m7敢惹--goa2. 張麗堂尾--a2輸2萬外票, 蘇南成當選. 張麗堂chit pai2參選實在是輸面, 蘇南成ti7外口ou-peh8 chhiang3, koh講若選輸, Gou7-pan2--e5 beh chhoa7兄弟thai5人放火.
   Hit pai2做保鑣--e5 pun做5環線, che ham7一般chhit-tho5--e5無siang5. 現場由goa2指揮, 第1環是包括候選人e5車在內e5 2台車, tiam3 i身邊安排1 e5便衣刑事, koh 1 e5國術會--e5, goa2 toe3 in後壁, ai3 ka7候選人hit台車顧hou7 tiau5, be7-tang3出意外, koh ai3指揮外圍e5人; 第2環ti7外圍, ma7是國術會e5人, 外圍koh 1緣烏道--e5, tak8 e5候選人long2 e7 chhoe7烏道來剋對剋, 第2環是中線, 用國術會--e5有好--處, 國術會--e5有武力koh無案底, 算是烏白2道e5中間線, 烏道--e5有案, 警察hoah liah8 to7 liah8, koh烏道--e5 ma7 khah指揮be7 tin2動; 第3環是烏道兄弟, 負責開路; 第4環是警察; 第5環是鎮暴部隊. Goa2 e5任務是顧安全, koh ai3維持安定, mai3出tai7-chi3.
   因為chit pai2經驗, 國術會hou7警總注意--tioh8, in發現國術會e7-tang3剋烏道, koh是真有組織性e5地下武力, chiah有尾--a2 e5威陽專案, teh調查各地練拳頭--e5資料, 聽講內底e5記錄, goa2是特優e5評價.
二、創辦器械技擊賽
   1977年goa2創辦國術兵器研藝邀請賽(器械技擊賽), 過去國術比賽除去武功表演kap套路, 真正chiunn7擂台對戰--e5 long2 kan-tann徒手賽, m7-bat有兵器e5項目. 西洋大力推展西洋劍, 日本重ti7劍道(kendo), 台灣soah欠缺比賽e5鼓舞, 練兵器危險性koh koan5, 國術界練習兵器e5風氣ju2來ju2 chio2, 為beh避免兵器功夫e7失傳, chiah e7排除萬難開辦器械技擊賽.
   比賽pun做短兵器, 長兵器kap雜兵器. Goa2 khai真che7時間kap精神teh寫器械技擊比賽規則, 得分觀點比照真刀真劍, 對中擊tioh8頭, 掃tioh8肩kah頭iah是刺toih8心臟算「全勝」6分, 若判全勝hit局to7結束, gia5 ke-si hit隻手hong5 tiap8--tioh8 iah是ke-silak--去, 對手算「半勝」得3分, 若擊chhu--去, siak倒對手, 出拳擊tioh8對手iah tiap8 tioh8非要害部位to7得1分, m7-koh ma7 m7是khok8--tioh8 long2有算分, 裁判e5執法困難度相當koan5. 比賽3局結束統計總分.
   辦器械技擊賽真hui3-khi3, 為beh有安全e5護具, goa2 koh去研究, 設計護具, 內外2層帆布, 中a2用藤a2穿做軟甲(nng2-kah), ma7拜託南投竹山e5林英明削竹a2 kap竹劍long2 20支來做比賽使用e5兵器. 辦器械技擊賽, 兵器由大會統一提供, 選手chiah ka7大會買, thang降ke7比賽e5危險性. Hit tang-chun7真che7練過刀法e5師父long2來報名參加, 實力真oa2近, 比賽chiann5精采.
   比賽ti7鹿耳門顯宮(媽祖宮)辦2工, 擂台chhai7 ti7廟埕中ng, 比賽chin3前安排佳里1間國校a2 e5學生gin2-a2表演宋江陣, m7-koh si3-khou圍無搭布帆, tak8-e5 hou7日頭phak8 kah擋be7 tiau5. Ti7 chia辦比賽, 食kap toa3 long2顯宮贊助, 若無, goa2估計siong7無ai3 ke khai 40萬. 華視koh專工派出一組人來做錄影轉播.
   現場中華日報e5記者孫若瑄問--goa2: 比賽是goa2辦--e5, goa2 kam2 e7-hiau2 phah? Chit e5記者一直纏beh看goa2 chiunn7擂台表演刀法. Hit暗goa2趕緊削長短雙刀, 長--e5 hit支ham7一般單刀比--起-來iau2是khah短--koa2, 短--e5 hit支4吋, lan2雙手e5力無kang5, 雙刀一定tioh8長短支, chiah e7-tit8平衡.
   第2工e7-pou時a2, goa2 to7 keng2其中2場比賽贏--e5做夥起--來, goa2 1 e5 phah 2 e5, 護具kan-tann 2 su, to7 long2 hou7 in穿, goa2無穿直接kap in phah, hit 2 e5尾--a2是第2名黃丁山kap第3名張文生.
   開始, goa2 gia5雙刀起--lih, goa2是雙刀流, 1支長--e5 1支短--e5, toh 1支先tin2動to7先phah hit peng5, 以早goan2師父tiann7 teh講:「有橋借橋過, 無橋獨oa2橋.」To7是講, 先phah--來-e5, to7先借力擊--tng2-去, chiah來解決另外hit支, 一般long2是to3手gia5短刀chit peng5 e7先phah--來, lan2 ma7 ai3先用虛招, 空穴引i入--來, 隨出手tiap8--去, koh隨順勢to3翻頭來對付另外chit e5. 比賽3局, in phah goa2 long2 be7 tioh8, in e5 ke-si khah長, goa2 beh phah tioh8 in ma7無hiah簡單, tioh8-ai3把握機會順in phah--來e5勢擊--去chiah e7-sai2.
   比賽用竹刀, chit 2 e5對手long2穿軟甲, m7-koh比賽了ka7軟甲thng3掉, 身軀頂iau2看e7 tioh8竹刀擊--tioh8 e5紅sun5, goa2練到力e7-tang3送到ke-si, thang3過護甲, hou7對手tioh8傷.
   記者第2工寫1條〈雙刀赴會〉e5新聞, joa7轟動--leh.
   無論是徒手擂台iah是器械技擊擂台, 若m7-bat ti7比賽得過名次, iah是無theh8過段級--e5, 報名了long2 ai3先經過鑑定, 評定有一定e5功力chiah e7-tang3 chiunn7擂台. 參加器械技擊擂台, goa2認為選手chiunn7台了後, 用e5功夫ai3符合in報e5系派刀法, 應當ai3 ka7 chit項加入去評判, 無hah8--e5 to7隨判失格. 日本e5劍道to7 an2-ne規定, 練toh 1 e5流派, long2 be7-tang3走cheng. 問題是lan2 chit-ma2 e5裁判本身m7 bat hiah che7拳種.
   了後, 歷屆台南市中正盃國術錦標賽, 台南市端午節器械技擊賽(1979 kap 1995), 3屆水上擂台賽, 台灣省國術兵器研藝賽(1979) kap全國中正盃國術錦標賽long2有辦器械賽, 2004年全民運動會ma7開始有器械賽.
   M7-koh器械技擊擂台賽到tann kan-tann辦過短兵器e5項目, 長兵器ham7雜兵器iau2 m7-bat實施. 器械技擊e5推展無kai3順利, 主要是護具siunn貴, 1 su ai3 萬外khou, tak8-e5 m7-kam khai錢買. 若beh推展長兵器, 目前e5護甲ma7 tioh8 koh改良, 特別是ai3加強kha腿e5保護.
三、會務發展
   1978年第2屆世界錦標賽, 代表隊ti7台北劍潭集訓, goa2 teh做集訓總教練, 集訓了chiah pun做北, 中, 南kap台北市4隊. 比賽e5時, goa2擔任裁判.
   1979年第1屆kap 1982年第2屆亞洲國術錦標賽, goa2 ma7是做集訓總教練, 正式比賽e5時koh擔任裁判, 現場教練交hou7其他人掛名指揮.
   1979年第6屆理事長任期結束, 本底無beh koh做, 厝--nih si7大有teh唸, 講goa2做chiah--e5 long2無錢--e5, koh ai3 to3-thiap, seng-li2 koh無siann2 teh顧. 本底想beh交hou7別人, 尾--a2 ma7是繼續做.
   黃昆興本chiann5真有意願beh接, goa2 teh做教練e5時, i long2是goa2 e5選手. Hit chun7 goan2有1 e5波士頓聯誼會, 定期ti7曾仁慈開e5波士頓餐廳食會, 參加--e5 long2是台南市e5政治頭人kap企業家, 像張國長, 鄭慶海, 蔡文斌, 曾仁慈等等, 民進黨e5朋友佔khah多數. 有人ka7 goa2講黃昆興be7靠--得, 柔道界e5朋友ma7 ka7 goa2講黃昆興對會務be7 hiah熱誠.
   Goa2考慮真久, ma7想講若交hou7別人做, 別人koh無hiah熱誠來推sak國術會務, an2-ne goa2第6屆e5改革m7 to7 ke bu2--e5. 到改選chin3前幾點鐘goa2 chiah決定beh連任, kap黃昆興soah自an2-ne無koh teh來去. 自an2-ne, chit8 e7做to7 26冬(第6~10屆).
   第6屆理事長任內long2 teh改革會務, 到連任第7屆理事長to7開始全力發展, 定期辦台南市中正盃器械技擊賽, 承辦1983年第4屆世界錦標賽kap 1985年南區六縣市中正盃國術錦標賽, 1988年全國兵器技擊邀請賽kap南區八縣市國術錦標賽暨第2屆水上擂台賽, 1991年第5屆全國中正盃國術錦標賽.
   改選e5 tai7-chi3, 黃昆興對goa2有誤解, chiah換鄭安寶來做總教練, 鄭安寶同時ma7當選常務理事. 第8屆e5時, 鄭安寶搬去台南縣, ti7 hia開館, i e5 sai-a2代表台南縣出去比賽, soah kap台南市teh對抗, 為tioh8 an2-ne, 無koh chhiann3 i做總教練, 到tann iau2無人有才tiau7接手總教練, 台南市ma7自an2-ne開始選手long2 khah弱, 無像khah早, pian7若比賽long2第1~2名tng2--來.
   訓練場教練ma7換經旭孝擔任, i lou7尾有組織和拳(ho5-kun5)協會. 以早teh ka7 goa2 ham7 Boris做翻譯e5林春德ma7 ti7台南市訓練真che7裁判人才, i對goa2真忠, 做人be7歪chhoah8, goa2後--來koh chhiann3 i去goa2 e5鐵工場做廠長.
   蘇振通理事長尾期, goa2 koh ti7台南市體育館建置訓練場, he看台下kha long2塗沙粉, goan2 kheng5錢買ang5-bun5塗來khong7, tauh8-tauh8-a2 koh添真che7設備kap ke-si, chhioann5隔, 起便所, khai chiok che7錢, 無夠--e5 long goa2出. 建置好勢, to7 ti7 hia公開招生, 開暑期kap寒期柔道, 拳術免費練習班, koh辦義診, 有時a2 ti7訓練場, 有時a2 si3-ke3去廟埕辦, ai3 koh ka-ti7了tiau3膏kap藥草. Che是為beh改變一般民眾對國術會e5印象, 本底一般long2 ka7練拳--e5看做是lou5-moa5, 不時teh oan-ke sio phah. Goa2 ka7引來做社會服務, 自an2-ne, 改變社會形象.
   台南市國術會理事長任內, 幾10冬前--a, bat拜託人去ka7 goa2 phah刀, khah早無人敢phah刀, chit-ma2 ai3有牌--e5 chiah e7-tang3 phah. Goa2買西德進口e5 SPⅡ e5鋼質, theh8去大華街phah鐵店, 無人敢phah, lou7尾goa2 theh8名刺去in chiah敢phah. Hit支phah kah有lai7 koh sui2 koh重, e7-tang3 kap武士刀tiap8--leh, 普通劍是2尺4, goa2 he是3尺2, na2竹ko--leh, koh kau7 koh闊板, goa2 teh gia5 chiah e7 hah8, goa2 khah有力, ai3用khah重--e5.
   Hit支刀原本磨了無夠lai7, goa2 koh騎ou-tou2-bai2 sa--leh gia5去高雄磨剃頭刀e5朋友店--nih, i看chit8-e7驚--tioh8, 講:「瑞峰--a2, 你gia5 chit支來, goa2 ah8 e7活?」Goa2叫i照goa2講e5方法磨, 磨kah kap剃頭刀penn5 lai7. Hit chun7暗時long2 e7食酒, tng2--去to7 gia5起來看看--leh, chai2時a2 teh練, 暗時a2 koh gia5起來看看--leh, 有1 pai2想講chit支是e7 lai7 iah be7 lai7, to7 an3實木e5 thang3-suh sut--落, 1角choann-a2削--落-來, 隔tng2工劍soah無--去, goan2 bou2 ka7藏--起-來, 搬厝了後soah phang2--見, 實在chiann5 m7-kam..
   蘇南成做市長e5時, 1979年5日節(端午節)辦民藝活動大會國術兵器研議邀請賽, hit支劍to7 chhai7 ti7司令台桌a2頂teh護場. 蘇南成去到te3, 看chit支劍chiah sui2, hiong5-hiong5 ka7摸--chit8-e7, 隨流血哀1聲chiah知joa7 lai7.
   Goa2辦比賽be7 chhin3-chhai2 khai錢, long2 e7控制ti7經濟範圍內. Goan2辦比賽真罕得去大餐廳, KTV iah是酒家, 普通辦比賽ai3 khai hiah che7, 真che7 long2 khai ti7 chit-koa2所在. 若goa2辦比賽, 嚴格禁止裁判kap選手教練chih接, goan2有訂裁判遵守事項, 規定比賽出席ai3準時, ma7禁止裁判hong5請chiah-e5規範, m7-tann7食飯, ham7食咖啡to be7-sai2, 若無, 比賽e5公正性e7受tioh8影響.
   1980年第3屆世界國術錦標賽, 代表隊ti7左營國訓中心集訓2個月, goa2是代表隊e5總教練, 紀崑煌是副總教練, 洪朝雄做柔術教練, 商澄淵是助理教練. Hit chun7國術總會e5理事長是劉松藩, 開會e5時, 問goa2比賽e5時siann2-mih人做現場e5執行教練, goa2推薦洪朝雄. 比賽ti7美國Hawaii舉辦, goa2擔任裁判.
   第2~3屆世界錦標賽ham7第1屆亞洲錦標賽goa2 long2是大會e5示範裁判, 第2屆亞洲盃錦標賽goa2是副裁判長, 第1~2屆亞洲錦標賽e5裁判職前講習, ma7 long2是goa2 teh負責訓練.
   1981年蘇南成beh競選連任, bat叫i e5秘書kha3電話招goa2食飯, ti7 hit chun7 e5海霸王餐廳. 蘇南成beh拜託goa2 ka7 i tau3-kha手, 做i e5隨身保鑣, hit chun7 5期--e5 tng teh開發, 若ka7答應, beh tih8 toh 1 te3地long2據在goa2 keng2, siann2-mih條件long2無要緊, mai3歪哥, 行正途ka7 bauh8工程to7 e7-tang3 than3 be7 chio2 neh. Goa2 ka7講, 若是國術會kap市政府一定是配合--e5, 若是goa2個人to7真phainn2-se3--a, to7 an2-ne ka7 the掉. 自hit pai2了後, 蘇南成對goa2 to7真尊重.
   Hit chun7做保鑣--e5 long2是熟sai7 e5兄弟, goa2有chhoe7 in講--過, 講long2 ka-ti7兄弟, 各人顧hou7好, mai3出tai7-chi3 to7好, 政治in實力去chhiang5來拚輸贏, mai3惹tai7-chi3.
四、創設水上擂台賽
   1981年, 擔任台南市國術會第7屆理事長任內, 國術會自費辦全國水上國術擂台賽暨兵器比賽大會, ka7市政府公園管理處申請台南公園蓮花池做比賽場地, 有徒手kap器械賽. Chit pai2大會khai 20外萬, 1988年第2屆水上擂台賽暨南區八縣市國術錦標賽結cho3-hoe2辦, 地點kang7款ti7台南公園蓮花池, ma7 kang7款有徒手kap器械技擊比賽, khai 50外萬; 2004年3--月第3屆水上擂台賽暨第9屆世界錦標賽, ti7台南市運河辦, khai 200萬, m7-koh場地to7差真che7--a, 看台無chah8日頭e5棚a2, 風koh thau3, 運河比蓮花池khah深, 水質ma7無蓮花池hiah清.
   一般比賽long2室內, 野戰--e5 ke chiok phainn2辦, 場地設備, 觀眾台long2 ai3 chhoan5. 辦水戰koh khah phainn2辦, ai3 koh ko3船a2載選手kap裁判過擂台. Chit屆大會ma7是全國頭1 pai2辦女子組e5國術擂台賽.
   一般long2辦陸戰, goan2是an2-choann2 beh辦水戰, 船a2戰? 台灣是海島國, 對船頂e5功夫ma7 ai3發展, 若無, chiunn7船to7 ko-ko-lin2, e7 him5船, ai3發展水戰e5功夫, 若m7知水性m7-thang講lan2是海島國. 台南e5地界, si3-khou-lin2-tng2 long2看e7 tioh8船, 發展水戰有hit lo7條件, 水戰khia7 e5馬步無siang5, 普通e5馬步是虛馬, khia7起lih船頂long2 be7 chai7, 船戰馬步ai3釘真an5, 像澎湖拳e5丁字馬chiah e7-sai2. 有e5 ti7陸戰sia3-sia3叫, 去到水戰to7 khiau--去-a.
   M7-koh辦水戰經費khah重. Goan2 ti7台南公園蓮花池辦, 場地差不多1公里半到2公里四方, 水siong7深--e5 6尺, siong7淺--e5 ma7有3~4尺, 池a2底long2 lok8-kou5-a2-moe5, 水真清, 擂台chhai7 ti7蓮花池中a2, 用300粒鐵桶做浮筒, chiah koh ti7頂a2架擂台, 擂台ai3 koh留3尺緩衝區, 另外ai3 koh設碼頭, koh chhiann3吊車ka7竹pai5-a2送--入-來, thang好ka7選手kap裁判載過去擂台.
   辦水上擂台賽, 安全措施kap安全人員, 救生員, 消防隊, 救護人員long2真重要, 池a2邊ai3 koh ui3水底to3插竹a2出--來, 觀眾chiah be7 siak--落. 選手long2 ai3 e7-hiau2 siu5水, koh tioh8簽切結書.
   公園hia, 觀眾有khia7 ti樹ng2 kha--e5, ma7有peh起lih樹a2頂--e5, 蓮花池地勢chhu-chhu chiann5好, 是天然e5看台, 2日觀眾平均2萬, 真受台南市民歡迎, 雖bong2觀眾siunn che7, ka7草a2踏死了了, 樹oe ma7 chih8真che7去, 蓮花池--nih, 船行--過long2 khe5-khe5-khe5, 公園損失chiann5重, m7-koh無人反對, 議會ma7無人khiau7.
   Chit場辦soah, ai3 koh儉幾na7冬chiah koh有khui3力辦大比賽. 全世界m7-bat an2-ne辦--e5, goan2是第1 pai2, ma7 hou7台南市民ka7 hit pai2比賽當做e7-tang3代表台南市e5大活動. 後--來中國武術協會bat ti7汀州辦過1 pai2水戰, m7-koh是ti7游泳池辦, 安全khah無問題, koh有thang收票, 效果soah差1 khui3. 尾--a2 in to7 m7-bat koh辦--a.

第七章  擔任裁判長
一、忠義團
   1983年國術總會為beh舉辦第4屆世界錦標賽, ti7清溪山莊辦裁判講習, chit chun7已經換警總司令汪敬煦將軍teh做理事長, in hiah-e5將官ka7國術會e5裁判照軍隊編制teh組織kap管理, goa2是學員長兼助理講師, goan2 ti7 hia集訓1月日. Goan2 chit批ti7清溪山莊講習e5學員, lou7尾有組1 e5 26帖國際裁判金蘭會, 不時to有teh聚會, 有林連, 吳明哲, 王長麗, 許萬家, 王日興, 馬朝日等等, 有國際裁判資格--e5 kan-tann 7~8 e5 nia5, m7是tak8-e5 long2是國際裁判.
   第4屆世界錦標賽ti7台南舉辦, 祕書長毛鐘書推薦goa2做副裁判長, goa2自an2-ne來to7無koh兼教練, ma7無koh chhap代表隊集訓e5教務khang-khoe3, 專心ti7裁判e5 khang-khoe3.
   Chit pai2做副裁判長真順利真成功, 裁判長chhai7 ti7 hia to7好, tai7-chi3 long goa2替i hoat8-loh8, 比賽siong7驚教練kap選手ou-peh8亂, goa2 long2處理kah真好勢.
   E7-tang3升做副裁判長是副祕書長魏忠勇推薦, 毛鍾書ka7 goa2升--e5, in真信任--goa2, 前任秘書長何澤浩chiann5驚hiah-e5外省裁判, in不時to hi3-hou3叫, 擋in無法, m7-chiah ma7無反對ka7 goa2升--起-lih. Ti7警總e5清溪山莊講習e5時, 外口意見真不滿, m7-koh in能力to無goa2強, ti7國術界輩份ma7無goa2 koan5, 是比goa2 khah che7歲nia5. Hit chun7警總有做身家調查, 警總--e5 long2 kang7症頭, 結果goa2是特優, 無論做tai7-chi3 iah操守long2特優, chiah-e5將軍m7-chiah hiah看重--goa2. M7-koh goa2做理事長了後, chhap i siann2-mih軍警政治iah調查組, long2無kap in行, 靠關係kap特權無lou7用ma7行無久長, lan2 ai3 ng3--e5是實力.
   第4屆世界錦標賽ti7台南市舉辦期間, 蘇南成tng做市長, 比賽場ti7體育館, ma7安排去聖母廟食1 tng3, koh專工ti7 hia安排1場拳術套路演武大會. Hit pai2為beh招待世界賽e5選手食飯, goa2特別ka7聖母廟hoan咐講, long2世界各國e5選手, 桌巾, 碗ti7, 桌a2 long2 chhoan5新--e5, chhong3 kah chiok chhenn-chhau--e5. 若辦比賽, in long2 chiann5熱心teh sio thin7.
   蘇南成市長任期中hong5調去做高雄市長, 台南市長換林文雄代理, koh來是1985年施治明選市長, i是goan2台南市41帖換帖--e5, che 41帖是施治明iau2做省議員e5時組--e5, 政界, 商界kap烏道long2有, 成員koh有議長kap副議長, 組41帖是beh表示過去社會恩怨long2放hou7去, tak8-e5 long2是結拜兄弟.
   初選e5時, 國民黨台南市黨部主委林武俊來拜訪--goa2, 想beh chhoe7 goan2後生楊基龍去做i e5司機兼保鑣, 楊基龍boai3. 初選e5時, goa2是施治明e5競選副總幹事, 施治明初選過, 正式競選市長e5時, goa2是機動組長, 負責mi2-lah, 宣傳車kap隨身安全, ai3陪i si3-ke3去拜票, koh ai3負責總部e5安全.
   國民黨初選結果, 施治明選贏, kap民進黨提名e5蔡介雄競選市長.
   施治明初選e5時, goa2 ka7 i組織忠義團, 有ti7政府正式立案. Goa2 hit pai2 ka7施治明組忠義團, 一切開銷long2 chiah8 ka-ti7, 無teh ka7 theh8錢--e5. 國術會黨派chiok che7, m7是long2國民黨, chiah e7另外組忠義團ka7 i選舉tau3 kha手. 國術會是民間e5武力, ma7是烏白2道e5中間線, 無適合chiunn7檯面助選. To7是組忠義團e5關係, 尾--a2施治明chiah e7請goa2去做市政府顧問.
   忠義團成員有100外e5, 主要是teh做施治明e5保鑣, 尾--a2 goa2主動ka7忠義團解散.
　　1986年經過goa2 e5規劃kap推sak, 台南市國術會各區辦事處輪流舉辦分區國術表演大會, 各區召集管區武館ham7練武者, 辦小型活動, 表演拳術兼聯誼, hou7國術e5發展koh khah普遍, koh khah有地方性, thang koh khah深入社會.
   1989年施治明競選連任, goa2 teh無eng5事業, to7 khah無入去總部, 換莊錫川做組長.
   施治明順利當選, chhiann3 goa2擔任市政府e5顧問. 了後ma7 beh hong5 chhiann3去台南市政府e5馬上辦中心義務tau3-sann-kang7, tiann7 tioh8-ai3調解糾紛, 半冬後感覺ka-ti7是熱忱來參與社會服務, m7-koh處理chiah-e5糾紛, 牽涉tioh8太che7複雜e5利益ham7人情, chiah e7辭掉.
　　M7-koh chit段經歷對goa2真有幫助, 少年時tiann7替朋友出頭, 對方若無講情理, goa2 long2 e7公親變事主, ti7馬上辦中心e5經驗, goa2警覺tioh8處理人事問題tioh8-ai3真有me5-kak, 牽涉e5人情是非盡量mai3介入, 準無法tou7避免, ma7點--tioh8 to7好, ai3用社會事理e5層面來化解iah是chhoe7解決e5方法, 講be7行to7準soah, lan2是出面做公親, m7-thang變做事主.
   過無joa7久, 有1 pai2 teh chiah8兄弟會, 無tiunn無ti5 tu2 tioh8忠義團e5兄弟, 講是莊錫川招beh食飯, goa2是團長nah e7 m7知? 入--去ti7門嘴看chiah知, 去--e5差不多1/3(30幾e5), goa2 choann-a2 tiam7-tiam7出--來. 施治明去ka7 in講話, koh theh8 100萬去beh hou7 in pun. 隔日goa2 to7 hoah解散, 根本be7-tang3用忠義團e5名義lian2錢. Goa2無愛chhap政治to7是an2-ne.
   做保鑣ai3敢sin5 chheng3-chi2, goa2無teh穿防彈衣, hit chun7穿皮衫, 內底插2支飛刀, Gou7-pan2--e5 chah chheng2. 做保鑣m7是kan-tann靠武力, ai3 koh有智慧, 是為tioh8安和, m7是beh起衝突. Tak8-e5候選人e5保鑣long2無kang7派, goa2自gin2-a2 to7無teh pun派, 無teh驚. Tak8-e5 long2熟sai7, long2 ka-ti7兄弟, 出--去long2無發生siann2-mih tai7-chi3.
　　Hit tang-chun7 goa2 chhim2接台南市國術會理事長, ti7地方聲勢chiann5旺, 若beh向政治界發展iah是選議員, 一定無問題, m7-koh goa2 to無teh heng3 he.
   Chit段時間e5參與, goa2 ka7聽e5政治界, to m7是lan2 teh賺(choan2)食--e5, goa2人直, an2-choann2講to7 an2-choann2做, 政治界m7是an2-ne, peng2來peng2去, goa2 kui日sin5球to be7赴--a, m7-chiah goa2無beh行政治.
   Chiah-e5經驗ma7 hou7 goa2接觸tioh8政治教育, goa2 e5性地choann-a2改變, 本底性地chiok bai2, khah早土土土, siong7 gau5 hoe--e5, 2~3句a2 be7 tu2好隨e7 pinn3面. Kap in chih接, 聽in teh講話, 了解內外e5動態, koh goa2 iah8 m7是保全ma7 m7是警察, hit chun7 chiah oh8 e7-hiau2 hiah-e5佈局kap指揮.
二、裁判長
   1986年第5屆世界錦標賽開始一直到1992年第7屆, goa2 long2做副裁判長兼擂台主任, hit chun7套路比賽khah無受重視, 重點ti7擂台賽.
   世界賽siong7頭a2 e5裁判長是喬長鴻, 第5~6屆是陳天一, 第7屆是洪懿祥, 第5~7屆世界賽goa2 long2做副裁判長兼擂台主任, 實際e5裁判調度ma7 long2 goa2 teh安排. 後--來1986年第1屆全國中正盃國術錦標賽ti7彰化舉辦, 老裁判長陳天一phoa3病toa3院，魏忠勇hit chun7代理秘書長, choann-a2 ka7 goa2升做中正盃裁判長。
   1988年舉辦南部八縣市國術錦標賽暨第2屆水上擂台賽水, che是第2 pai2辦水戰, kap頂pai2離7冬, kang7款ti7台南公園e5蓮花池. Chit pai2經費真重, 建築tng teh發, 工錢, 材料錢long2起價, goa2去ka7市長林文雄申請經費補助, i e5機要秘書紹介五信董事長寄付10萬khou贊助活動. Chit pai2 khai 50幾萬, 徒手擂台以外, koh有器械技擊, 舉辦2工, tak8日觀眾平均有6~7千人.
   1989年第6屆世界錦標賽chin3前, 國術總會理事長陳守山有1回來台南出巡, in夫人來拜訪台南市國術會, 警總副司令劉戈崙in夫人ma7來, 看goan2 cha-bou2-kiann2楊美蓉來teh ka7 goa2做khang-khoe3, choann-a2講beh收i做契cha-bou2-kiann2, 自an2-ne goa2政治上ma7真有力, 若beh chhap政治選議員, 有軍--e5 e5 ba2-kuh, koh有hiah che7政界, 商界kap烏道e5人脈, koh tann-a2做台南市國術會理事長, 聲望tng iang7, kap國民黨e5關係be7 bai2, 民進黨e5朋友ma7 be7 chio2, 若beh討1 e5議員iah代表來做, 百面無問題--e5. M7-koh goa2 to無愛, to無teh heng3政治chit途, 政治人e5性質kap lan2 ma7 be7 hah8.
　　Kang7 chit年, 總會指派goa2做國術段級鑑定制度委員會研究委員, ma7當選國術總會第8屆理事.
   1990年第3屆韓國亞洲國術錦標賽kap 1991年香港亞洲國術錦標賽, goa2 long2做副裁判長兼擂台主任裁判.
   第3屆亞洲錦標賽ti7韓國舉辦, 韓國e5會長洪文鐸先生是大會會長. 國際裁判ti7桃園巨蛋職前講習e5時, i講過去e5國際賽, lan2派--去-e5 long2是愛國裁判, i專工chhoa7 16 e5韓國裁判來kap台灣e5裁判cho3-hoe2訓練, 到時thang tau3-tin7 ti7亞洲錦標賽執行裁判任務, goa2是chit pai2講習e5總教練. 韓國裁判真認真, 拚命teh練. 練了, keng2 15 e5出--來, lan2 ma7派15 e5, 中a2 koh插1 e5代表南非e5蘇金淼, 開始裁判戰. 韓國hiah-e5裁判是in聘請台灣e5國際教練楊文旗去培養--出-來--e5.
   洪文鐸建議講裁判長i beh做, goa2做副裁判長兼擂台主任裁判, 副裁判長兼擂台主任裁判是國際賽e5慣例. 比賽第2工, 洪文鐸soah ka7 goa2講, i是大會會長, ai3 hoat8-loh8 chiann5 che7 tai7-chi3, 做無路來, 裁判調派全權交goa2負責.
   擂台副主任是lan2 e5僑領張棋銘, kap楊文旗long2 kap goa2坐cho3-hoe2, 當時teh比賽, 韓國裁判動作chiann5粗魯, nge7 beh au2, goan2約束講若有愛國裁判to7 long2換掉, goa2 ka7韓國裁判long2派去判別國e5比賽, goan2 ti7下kha看, 有做副審--e5 soah teh kap主審oan-ke. 結果hiah-e5韓國裁判soah換幾na7 e5落--來. 決賽choann-a2 long2派lan2 e5裁判做主審, in--e5極加做副審.
   到最後1戰是台灣kap韓國對戰, goa2 thiau-kang指定楊文旗去判, ka7講: 「若台灣輸, 你m7免tng2台灣, 若韓國輸, in無可奈何, 你是in e5教練.」結果lan2贏, chit場裁判戰lan2 ma7贏kah真sui2-khui3.
   調派裁判long2 goa2設計--e5, 事先long2算好好. 若日本kap韓國teh比賽, 贏--e5 ai3 kap lan2 e5選手phah, toh 1國實力kap lan2 khah oa2, to7 be7-tang3 hou7 hit國khah有利. 像chit場比賽goa2一定e7排lan2 e7-tang3信任e5第3國裁判, be7-tang3 chhin3-chhai2派, 有可能e7 hong5買收--去, 比賽時間到, phah--tioh8有算分iah無, 裁判有權決定. Che ma7是1種戰法, ai3預防別人用chit lo7步數.
　　1991年中華國術美國總會ti7美東舉辦第1屆美洲盃國術錦標賽, 裁判長是美國總會會長黃乾量兼, goa2是副裁判長. 黃乾量是天山派, ham7吳明哲, 羅子龍in是kang7門師兄弟. Chit pai2大會ti7美東1位休閒園區舉辦, 飯店, 餐廳, 商店, 比賽表演場地long2真chiau5.
   1980年, goa2 chhoa7隊去美國Las Vegas參加第3屆世界錦標賽e5時, Boris專工走去chhoe7--goa2.
　　1961年chhim2退伍e5時, 林存德先生紹介來kap7 goa2學拳頭e5 Boris, 專工走去chhoe7--goa2, 看tioh8 goa2 hiong5-hiong5講台灣話, goa2 soah ngai7-gioh8 ngai7-gioh8. I ti7台灣來toe3 goa2學武功e5時iau2 be7-hiau2講台灣話, long2林春德teh翻譯, i tng2美國了後雖bong2 iau2有寫phoe聯絡, chit pai2 koh見面soah離30冬hiah久--a.
　　大會結束, 因為班機e5關係, 台灣代表隊分批行, 第1批人直接飛tng2台灣, 第2批seh8 tui3美南, goan2第3批10 e5人到美西Los Angeles轉機, 中途koh去Disney遊樂園參觀.
　　1992年第7屆世界錦標賽e5時, 老裁判長陳天一心臟病發作過身--a, 裁判長換洪懿祥做, 1983年清溪山莊e5裁判講習, i iau2是goa2管理e5區長. 國術界論輩無論歲, goan2師父是嚴添茂, 算--起-來goa2 e5輩份真koan5, 是年歲khah少年nia5, goa2無愛kap人計較, m7-chiah先讓hou7 khah che7歲e5洪懿祥做裁判長. 像goan2 hau7-senn楊基龍ma7 sio-siang5, i 20幾歲to7做到國際裁判, 少年bong2少年, ti7國術界ma7算資歷chiann5深--e5.
　　1996年第8屆世界錦標賽e5時, 洪懿祥過身, goa2 to7接裁判長. 雖bong2真che7人赤目, teh講kha-chhng後話, m7-koh goa2能力強, m7驚人講, mai3 chhap--in to7好, ma7 be7 si3-ke3講別人e5 phainn2聽話, tai7-chi3做kah long2免人操煩, ma7無人有khang-phang7 thang講話.
   Goa2 long2 gong7-gong7-a2做, 無kap人計較, 真che7人soah long2 teh牽關係, 做long2 si3-ke3展, 做好做bai2, 人soah be7-hiau2看? 心若無正, 若為tioh8私利, 真緊to7 e7 hou7人看破kha手.
   過去老裁判長陳天一e5時代, 講習e5時i講--e5 long2無人聽有, 身體koh無好, long2 goa2 teh替i講課, 講習kap比賽e5 khang-khoe3 ma7 long goa2 teh hoat8-loh8. 第6屆世界錦標賽了無joa7久i to7過身, 了後人chiah ka7 goa2講i long2 teh講goa2 kha-chhng後話. 告別式e5時, goa2 ui3台南駛車到新竹ka7送, 秘書長馬行禮ka7 goa2講, 世界to7是goa2 chit個人siong7 gong7直, goa2 soah到chit chun7 chiah知陳天一在生e5時long2 teh ka7 goa2中傷. 講習e5時goa2 long2 ka7 i補充, ka-ti7 koh tioh8負責術科, i soah怪goa2 ka7 theh8權, ka7做hiah che7 long2無teh計較, koh hou7 i an2-ne ou-peh8生話. 到做第8屆世界錦標賽裁判長e5時, 有朋友特別ka7 goa2提醒:「手sa--tioh8 to7 m7-thang pang3, pang3 to7 ke了--e5.」
   1993年鐵桶seng-li2 boai3做了後, 工場賣700外萬, 2冬後theh8 chit8條錢來開翰軒屋, koh ti7台南縣買1棟厝. Goa2 hoann7台南國術會long2 to3-thap, 外口soah chiann5 che7人生話, 講goa2做無幾冬to7 than3 1棟厝, nah有iann2! Ti7 seng-li2場, 欠人kap hong5欠long2有, goa2踏tioh8時機, 有than3 chit8-koa2錢, 本身koh儉底--e5, m7-chiah有才tiau7 phang2國術會, 國術會收e5會費to無夠雜費開支, 有補助, m7-koh辦比賽ma7 long2無夠用, 外口hiah-e5赤目--e5 soah 1支嘴ou-peh8講, 做理事長iah8無領錢--a. Goa2重點是推展國術, 經濟上雖bong2 m7是真富裕, m7-koh ma7是be7 phainn2過, 會務上經費有限, goa2負擔iau2 e7堪--得, tiann7 ma7 ai3 ka-ti7 jin5錢出--來, goan2 bou2 kap goan2老母不時ma7 teh ka7 goa2念.
   Koh來, goa2做釣蝦a2場, goan2母舅ka7 goan2小弟ti7友愛街hia買1 te3地, 100坪, ti7市區, 先交goa2 teh管理, goa2去屏東ka7 1 e5做釣魚a2場e5換帖兄弟請教. 釣蝦a2場ai3用khong7--e5, 6尺深, 鋪溪沙1尺, hit te3地本來下底to7有暗溝, 水e7流--出-去, 頂面goa2 koh安光(kng)溝, 雙面teh流, ka7 kiann-lang5 long2清--出-去, 水是抽地下水, 真清khi3. Goa2用泰國蝦, tiann7 kui工long2 ti7 hia teh抽水放水, 保持水質清khi3, tak8月日電錢long2 kui萬--e5.
   當時iau2戒嚴, 暗時12點tioh8-ai3關電火, goa2 long2 kui工teh做seng-li2, 12點了後ma7 kang7款營業. 有1 pai2管區--e5來, 看tioh8是goa2, ma7無講siann2, hou7 goa2繼續做. Goa2 ti7 hia有賣麥a2酒, 限制1工賣100罐, 賣了to7換紹興--e5, 意思是beh叫人客mai3 koh chiah8酒, m7-koh人客tiann7 ma7照lim, lim燒酒醉to7 hi3-he3叫, koh e7 oan-ke sio-phah, 厝邊真che7 teh tau5.
   做冬外goa2 to7 ka7收--起-來, 地ma7 tu2好ai3還hou7 goan2小弟. Hit chun7 1日tiann7 e7-tang3收kui萬khou, 成本koh無koan5. 有時a2 goa2 1日kan-tann補20~30斤蝦a2, chiah 4,000 khou nia5. 一般池a2底long2 lok8-kou5-moe5-a2, goa2做--e5 be7 an2-ne, 池a2內goa2 ka7 ia7鯊魚漿, che是Su3-chho2(四草)做un-a2 e5朋友教e5 phiat?, 鯊魚漿ia7--落, e7浮ti7水面, 日頭光chhio7--落long2真chhinn真sui2, 水質e7-tang3保持, 若落雨, 水e7變清, ai3緊koh ia7, koh e7-tang3當作餌(ji7) hou7蝦a2食, 若食飽, to7 khah be7食人客e5餌. boai3做e5時, pang3 hou7 khou3, 下底溪沙藏chiok che7蝦a2 kiann2, 水若無清khi3無可能an2-ne.
   1994年, ti7台南土城聖母廟辦高幼齡國際觀摩賽, ma7是室外野戰, 安排套技kap器械趣味表演賽, chiah8, toa3 kap設備long2聖母廟贊助, 擂台搭ti7廟埕, 司令台設ti7戲台頂, 廟埕si3-khou-lin3-tng2 koh搭布帆. 野戰好--處是觀眾khah e7 oa2, hit pai2觀眾che7 kah西濱公路大塞車, 廟埕真闊, 觀眾soah che7 kah人kheh人, 廟--nih koh特別拜託goan2讓chit8-koa2空間, hou7 koah-hiunn--e5有路thang行.
   辦chit lo7比賽是會--nih有預算beh辦大人kap gin2-a2 e5趣味活動. Goa2決定beh辦高幼齡趣味表演比賽, 台南市國術會理監事本底真無支持, m7-koh goa2認為國術會若辦一般e5親子趣味活動真奇怪, 國術界ma7真phainn2接受, 想想--leh to7 ka7辦chit種高幼齡比賽, hou7祖孫a2對phah, 方式kap正式比賽sio-siang5. che算是khah特別e5比賽形式, ma7是推展國術e5 1種方法, chiann5成功. 辦2工, 暗時koh辦康樂暗會.
三、翰軒屋
   1993年ka7鐵工場賣掉了後, 自hiah-e5錢改途做「翰軒屋」, ka7人租地起厝, 做5冬, 是食補--e5, 香檳水果雪蛤膏kap龜苓膏long2做kah kai3出名. Goa2 koh專工走1 choa7香港ka7關醫師學, 台灣做e5龜苓膏long2 chiann5苦, goa2做--e5甘甘真好食. Goa2做龜苓膏主要有3味, 1味是chi2-a2-peng, to7是ou3-gio5, 1味是thou2-hok8-leng5, koh 1味是金錢龜, 功能是涼補, 強肝, 退火(肝肺), 消暑, 湯頭用龜ka kap鹿角來kek, goa2 teh研究chi2-a2-peng koh lam7藥草來調味, 研究1冬. Beh an2-choann2結凍? Goa2用龜ka, 外口long2 kan-tann用仙草nia5. Goa2 koh拜託王實雄, i專門teh khong3 ka, i教goa2用印尼e5土法ka7龜ka板除臭chho味, chiann5省工. 結凍ma7研究1冬chiah chhoe7 tioh8技術, 用藥草kap龜ka khong3湯, chiah koh kap仙草lam7 cho3-hoe2. Goa2做e5雪蛤牛肉湯ma7 kai3出名.
   Goa2 koh有做便當, 1 e5 80 khou, 11項菜. Goan2 long2 4 e5水槽來洗, 外口--e5 goa2無siann2敢chiah8, long2 chhin3-chhai2洗洗--leh, 無清khi3. Goan2 1日有tang時a2 long2做到千幾e5.
   Koh有賣滷味. 有1 pai2去屏東先慶師hia, i真好意chhoa7 goa2去Ban5-ban5 chiah8豬kha, goa2 chiah8了感覺he long2靠un3料, 全蒜a2 kap蔥a2 e5 phang味,豬kha本身e5氣味無出--來; ma7有人teh講, 滷味e5滷湯滷ju2久ju2好, he無iann2, chiah8久e7中毒, 滷味湯第2 pai2 siong7好, koh滷--落-去e7 ju2來ju2 chiann2, 毒素soah long2留--leh, ai3有衛生e5常識.
   Goan2 e5滷味, 滷湯用3~4 pai2 to7換. 滷味第1 pai2 m7-thang滷雞, 一定ai3滷豬肉類, goan2滷kah e7-tang3直接chiah8, 免un3料. 豬耳a2 to7滷kah真chhe3, 人o-lo2 kah. Che kap滷汁e5 phang料kap調味有關係. Goan2 e5滷汁真甜, m7是糖teh甜, 是肉teh甘, 用藥草落去滷, long2 ka-ti7研究--e5. 豬肝有1種粉肝, 豬肝e5肉e7 hiah-ni7白, 是灌水--e5, 豬肝假做粉肝teh賣. 粉肝真好chiah8, chiah8--落粉粉, goa2滷--e5 koh khah chan2, long2先用水滾1點鐘, 除臭味koh ka7 la3-sap滾hou7出--來, 滾kah浮--起-來koh換清水煮, 煮chiok清khi3 chiah koh kap滷汁tau3-tin7滷. Goa2 ma7滷肉so3做米糕kap米粉, goan2 e5肉so3有lam7 chiann肉, m7是long2肉皮, 炒肉so3 ma7 long2有技術--e5.
   滷汁ai3用豆油, m7-koh若kan-tann用豆油e7烏so5-so5, ai3調色, 用紅糖落去煮糖烏(thng5-ou), 看色差不多beh烏--a, 緊thau3水, 煮siunn久e7變苦, chit chun7 chiah koh thau3豆油, an2-ne滷汁e7紅ge5紅ge5, 真sui2. Goa2調味koh e7配藥料kap菜料e5 phang味, 像蒜頭, 蔥a2 kap hoan-a2薑chit幾味long2 ai3 he7--落, koh phang koh有菜e5甜.
   Chit-ma2一般講食補long2 kang7款, an2-ne無通. 10人客體質long2無siang5, nah e7-sai2 long2賣kang7 1味? Goa2 long2 e7問人客最近身體e5狀況, chiah就材料sio2-khoa2調整, long2 ai3考慮an2-choann2調chiah適合人e5體質.
   翰軒屋5冬契約到, 本底想beh做冷凍食品工場, goan2 gin2-a2無beh接, chiah收--起-來, 無chhai2 tng phah開名聲, koh做--落穩tang3 than3錢--e5.
   1996年第8屆世界錦標賽ti7桃園舉辦, goa2正式擔任裁判長, chin3前雖bong2 long2是副裁判長, m7-koh裁判講習long2 goa2 teh hoat8-loh8大細項tai7-chi3, 特別是術科long2 goa2負責. 國內中正盃自第1屆開始, 有10幾屆裁判長long2是goa2. 武術方面, long2做總裁判長, 散打擂台iah是套路主任ma7 long2 bat兼--過.
   1996年ti7台南土城聖母廟辦省長盃全國宋江陣錦標賽, 10幾隊參加, kan-tann 2隊有完整e5 36天罡, 其中1隊to7是高雄內門來--e5, 單項kap陣頭分數加--起-來, in tioh8頭賞. 比賽pun單項kap陣頭戰, 單項有單刀, 雙刀, 掃刀, 關刀, 雙錘, 齊眉棍......擂台5丈四方, 4邊long2搭布帆, 椅a2 to7 chhai7 2,000 liau5, koh安排夜戰, chiok鬧熱.
   宋江陣比賽kap一般外口teh lang7 e5宋江陣無siann2 siang5, 主要是廟kap廟e5陣頭teh對戰, 有陣頭戰ma7有單項比賽, long2有算分--e5, tak8間廟long2練無siang5 e5功夫. 宋江陣有teh對phah, ke-si是表演賽, 像蜈蚣陣對戰kap獅陣對戰.
   宋江陣屬水戰e5功夫, to7 na2 chit-ma2 e5兩棲戰, 長ji7像chit-ma2 e5大砲, 藤牌, tun3刀......long2有陣勢ti7--leh.
   宋江陣訓練e5經費真重, 廟beh做醮iah鬧熱, 3個月前tioh8-ai3開始訓練, 36天罡tioh8-ai3 chhoan5 60外人, ai3替換, chhiann3師父, 服裝, ke-si, 食mih8, 檳榔, hun, 傷藥......加加--起-來, 差不多ai3 khai 200外萬.
   宋江陣是以廟e5主事為主, 發展陣頭組織, 像gia5頭旗--e5 ai3 1代傳1代long2宋江旗, be7-tang3 to7換kiann2 iah孫, be7-tang3走cheng--e5. Chit-koa2開銷long2廟e5 kong-ka錢teh負擔. 練宋江陣ai3有拳頭底, chit-ma2 long2 chhin3-chhai2 lang7-lang7--leh nia5, 有功夫底--無, 看i行to7知.
   若獅陣, 台灣獅是武獅, 是崑崙獅, kha步一定ai3 khia7拳頭踏八卦, 廣東獅to7免, kha步toe3 e7 tioh8鼓聲to7 e7-sai2, 是鼓舞獅, be7-su teh lang7爽--e5. 外口teh lang7--e5 long2廣東獅, khah sui2, 開幕lang7--leh lang7--leh真光彩, 台灣獅是武陣-, khah橫, chhenn面, khah重武功.
　　續--落, 1997年中小學聯合運動會, 1999年中小學聯合運動會ham7桃園第1屆全國運動會, 2001年高雄縣全國運動會, 2003年台北縣全國運動會kap 2005年雲林縣全國運動會e5武術比賽, long2 goa2 teh做總裁判長; 2000年雲林斗六第1屆全民運動會ma7 goa2做裁判長, 2004年基隆全民運動會國術比賽, goa2是審判主任委員. 2005年中等學校運動會武術比賽, goa2 ma7擔任總裁判長.
   國術比賽無hiah che7工作分組, 大會設仲裁/審判委員會, koh來是裁判長, 副裁判長, 下kha chiah koh pun做徒手擂台, 拳術套路kap器械套路主任裁判, 若同時有武術項目, to7 ke設1 e5亞運武術競技指定套路主任裁判. 競賽組是臨時e5任務編組, 裁判長ai3自裁判內底調派kha手分擔相關khang-khoe3.
   武術比賽khah無siang5, 設1 e5總裁判長, 裁判組, 記錄組, 檢錄組(設檢錄長), 編排組(設編排長), 器材組, 醫藥組long2有無siang5 e5人員分工, 總裁判長負責指揮.
四、裁判養成
   Goa2做過裁判訓練營kap講習會e5總教官, chit-ma2 e5裁判, 包括裁判長kap審判委員, long2是goa2訓練培養--起-來-e5.
   Khah早訓練裁判m7是ti7南訓(左營) iah北訓(桃園), to7是ti7文化大學, 有山to7走山, 無, to7走運動埕. 平地慢慢a2跑, peh-kia7 chiah衝, 人long2哀講goa2是teh辦魔鬼訓練營. 裁判kap教練goa2訓練chiok che7, chit-ma2體力khah bai2, 訓練場地ma7 m7是真理想. 裁判訓練營過去long2 2禮拜到1月日, 集中受訓, chit-ma2 1~2工nia5, 術科實習e5時間long2無夠, 因為chit-ma2人khah phainn2請假, 訓練效果soah ke真bai2, ai3針對重點, 算是速成班, khah重實習.
   Goa2 hit chun7體力chiann5好, 有1 pai2 ti7台北文化大學做A級裁判講習, goa2教術科, 1暗朋友招去觀音山土雞城chiah8酒, chiah8到天光, tng2到文化大學tu2-a2好6點, 隨to7 ka7裁判pi--起-來, 開始走運動埕, 走了koh講習kui工無hioh. Goa2 chiah8酒be7 teng5-tann5, 擂台賽做示範裁判, 別人chiah8酒be7-tang3起--lih, goa2無要緊, 照常起lih做裁判.
   以早裁判集訓iah講習e5時, koh khah久goa2 ma7 long2 ti7--leh, chai2時a2 5點to7起--來, 6點準時集合, 先暖身體操, koh來開始走, siong7無long2走1~2公里, 中a2 koh ai3衝, 走到位, 學員tioh8-ai3隨pun5 pi-a, koh ai3 hoah口令做動作, tng2--來chiah chiah8早tng3, chiah8飽隨koh開始上課, tak8-e5 to hou7 goa2操kah kainn-kainn叫. 若無an2-ne練, 比賽e5時若有才tiau7. Goa2訓練嚴格是出名--e5, 有時a2 chhoa7頭走運動埕, goa2用行--e5, hiah-e5裁判ai3用走--e5 chiah toe3 goa2 e7 tioh8, goa2有練--過, 一般人走iah行long2頭前kha teh出力, goa2用後kha teh掃, 無練--過e5人若beh an2-ne行, e7行kah theh腿..
   Goa2 cheng7 gin2-a2時to7感覺裁判long2 e7 pun kui派kui派, 有時a2裁判ti7比賽e5判決e7影響選手e5前途, 今年無得--tioh8, me5年koh來, 狀況to7 long2無siang5--a. 轉向行政khang-khoe3了後, goa2 to7一直teh提升裁判e5素質.
   世界錦標賽裁判long2 goa2 teh指揮, m7是chhin3-chhai2派iah輪流--e5. 第1 ai3迴避, 第2 ai3注意第3戰線, be7-tang3排kang7縣市iah是有關係--e5做裁判. Lan2 chit-ma2 teh比賽, 調派裁判long2 kan-tann避開kang7縣市--e5, 無teh注意教練, 選手kap裁判e5私人關係, 師父全台灣long2有sai-a2, 有--e5 koh e7私底下chih接, ai3 chiok注意--e5, 若無, 比賽e5公平性to7破害了了--a.
   自goa2升做副裁判長開始, 國際賽擂台主任long2 goa2做, m7敢hou7別人, 有調度e5問題, koh ai3有才tiau7 ka7場面ah e7 tiau5 chiah e7-sai2, 全世界出隊chiah-e5裁判long2 goa2訊練有tioh8--e5, e7服--goa2, goa2做裁判長, 爭論long2 chiann5 chio2.
   關係裁判長e5部份ma7 chiann5重要. 一般錦標賽e5裁判長是「將」, m7免siunn計畫, 照規定去執行to7 e7-sai2. 若全國運動會chit種大比賽e5裁判長是「帥」, 有獨立權kap裁決權. 一般錦標賽是總會iah協會辦--e5, tai7-chi3 long2 e7 chhoan5便便, 裁判長ka7比賽顧hou7好to7 e7-sai2--a.
   若是全國運動會to7無siang5--a, chit種大比賽, 大會e7編派行政, 總務, 編排, 檢錄, 佈置kap設備各組人員, 裁判長ai3 hoann7盤指揮kap協調, tai7先ai3確定比賽規則, koh來ai3計畫使用e5相關器材, 續--落ai3 ka7裁判編組, 辦職前講習, thang有效協調, 統合, 分配各項事工, 統一裁判e5觀念kap判決e5手勢, 了後koh ai3 ka7編排長, 檢錄長交帶相關規則kap實際進行e5狀況, koh tioh8負責安排裁判e5生活管理ham7 chiah8 toa3 chiah-e5大細項tai7-chi3, 比賽場地e5佈置kap設計ma7 ai3事先確認, siong7尾koh ai3負責頒獎進行.
   「帥」ai3 ui3頭a2 to7開使始計畫, koh tioh8有能力指揮, 調派kha手kap掌握kui e5局, 辦比賽ma7 tioh8考慮選手e5程度來設計比賽, 訂比賽規則, 選擇比賽方式, m7是chhin3-chhai2安排--e5.
   裁判長kap副裁判長ai3互相配合, 包括專長, 一般來講, 裁判長若是散手khah專長, 副裁判長to7 e7安排套路裁判出身--e5.
   裁判e5條件, siong7 tai7先要緊--e5, ai3對比賽規則真熟koh e7-hiau2運用, 做出公平e5判決. 以早goa2參加訓練營, ti7林口中正技擊館, 暗時tak8-e5 hioh-khun3--a, goa2 koh走去便所, 照鏡teh練手勢, ka7無好e5慣勢改掉, 改hou7簡單, 自然koh明確. 裁判若無充分了解規則, 比賽e5時, chhin3-chhai2 to7 hou7教練牽--去, iah是hou7教練運用規則偷chiah8步, 影響比賽e5結果.
   做裁判ai3真了解比賽規則, 比賽e5時手勢ma7 ai3真明確, 判斷ai3緊, be7-tang3 tiunn-tu5. Goan2辦裁判訓練營iah是講習e5時, long2真強調手勢kap觀念e5一致性, 裁判e5體力ma7 ai3贏過選手chiah e7-sai2--得, 裁判ti7擂台頂ai3走來走去, chhoe7 siong7好e5角度, 比選手khah chiah8-lat8--leh, koh選手1日極加比賽2~3場, 裁判ai3 khia7 kui工--e5, 體力無夠根本be7堪--得.
   裁判koh ai3主動進修, 了解無kang7拳路, 執行裁判khang-khoe3 e5時chiah liah8有me5-kak.
   做裁判ai3有無我e5精神, be7-tang3偏toh 1 peng5, ai3公正, 大部份裁判long2 e7分派系, an2-ne對選手真無公平, 有時a2 koh e7妨害tioh8選手e5前途.
   做裁判立場be7-tang3偏, 最高境界是無我, 入道, 做人, 技術, 調派kap心態各方面long2 tioh8有真koan5 e5能力kap自我要求, be7-sai2顧慮人情iah是驚得失--人. Beh做到chit-e5程度真無簡單.
   Goa2做tai7-chi3求「精」, 若beh做, tak8項to ai3 khai精神深入研究. Goa2做khang-khoe3有seng5工人, 看goa2煮食to7 seng5總舖師, 看goa2行拳to7 seng5拳頭師. 做siann2-mih tioh8-ai3 seng5 siann2-mih.

第八章  三度練武
一、教學經驗
   Ti7台南市國術會理事長26冬任內, 辦講習, 器械賽, 水上擂台賽, 開辦段級鑑定, 全民運動會iau2-boe7辦器械賽chin3前, long2 kan-tann台南市有teh辦nia5. Hit chun7 ma7成立真che7組織, 像宋江陣協會, 羅漢拳協會, 陳家溝太極拳協會, 武術散打協會, 武術套路協會, 武術聯盟總會, 全國武術聯合會, 國術器械技擊協會, 國術損傷接骨技術員協會, 劍刀道協會, 省--e5有宋江陣技藝會, 民俗技藝協會, 民俗療法協會, ti7台南地方層級--e5, 有整復工會, 推拿工會, 青草藥工會.
   Ti7台南市國術會做理事長20~30冬, 連任第6~10屆理事長, 做到m7知thang走. 尾--a2有幾10冬無ti7政治界活動, 本底喜事喪事long2 toe3 kah夠, 真活跳. 後--來專心teh做會務, 辦比賽, 業務講習, 裁判講習, 教練講習kap傷科講習. 幾冬前cha-bou2-kiann2美蓉ui3日本留學tng2--來, goa2 ka7升做台南市國術會e5總幹事, 2001年底3冬前goa2接中華民國國術總會理事長, 台南市國術會理事長to7換美蓉接手.
　　接任國術總會理事長之前五年（1996年），曾到台南市復興國中教授國術，當時段級鑑定須有五年教學經驗。學校位於四分仔（Si3-hun7-a2)太子廟（Thai3-chu2-bio7)附近，裕農路高速公路邊，一個禮拜去教兩班，一年級和二年級各一班，每班都達上百人，我的喉嚨就是當時喊壞了。復興國中國術隊參加台南市國術比賽，拿到好幾屆冠軍。
   Iau2-boe7做國術總會理事長chin3前5冬, bat去台南市復興國中教國術, 學校ti7 Si3-hun7-a2太子廟附近, 裕農路高速公路邊, 1禮拜去教2班, 1年kap 2年--e5, hit chun7段級鑑定ai3有5冬教學經驗. He 1班百外人, goa2 na5-au5 to7是hit chun7 hoah害--去. 復興國中國術隊參加台南市國術比賽theh8 tioh8幾na7 pai2冠軍.
   Goa2 e5辦事效率真緊, 邊--a2 e5人long2 toe3 goa2 be7 tioh8. Goa2有選手, 教練, 裁判, 教學kap行政e5經歷, che ma7罕得有人kap goa2 e7比--得.
二、Hioh-khun3生活
   Goa2個性khah直, be7拖soa, an2-ne講to7 an2-ne做, khah be7滑liu, kap政治人物無siang5, ma7 be7-hiau2 kap人sng2步數. Cheng7細han3 goa2 to7是chit種典型武術家e5性格, ma7 khah活跳, 坐be7 tiau5, 生活真單純. ti7一般交際方面, goa2對人真隨和, be7 beh害--人, 準有私怨, ma7 long2以公e5 tai7-chi3優先, tai7-chi3 sak e7行khah重要.
   人際關係方面, 讀國校a2 kap南商e5時交真che7朋友, 到tann long2 koh加減有teh來去, in chiann5 che7 long2有大發展, 董事長, 總經理, 律師long2有, m7-koh in是文身--e5, 行e5路線khah無siang5. 南商有1 e5同學叫做侯景雲, 交情真深, 後--來做過goa2 e5秘書, 是goa2 e5親信.
   出社會了後, tiann7 teh來去--e5 tai7先是goan2 hiah-e5師兄弟kap老師父, 入國術界了後, 除去seng-li2場, khah chiap8 cho3-hoe2--e5 long2是hiah-e5教練, 裁判kap選手, kap政界, 商界ma7真有交情.
   做兵e5時, goa2 ti7部隊真kou2意, m7-koh chiok有cha-bou2緣. 有1 pai2 ka7部隊teh顧tong7球間e5 cha-bou2 gin2-a2約出來看電影, hit chun7社會khah保守, an2-ne to7算交--tioh8-a, 別人beh約long2約無, goa2 be7-hiau2 tong7球, soah約--tioh8. Chit e5小姐對goa2真好, i是介紹所ka7允頭路--e5, tiann7 ma7 soa2無kang7部隊, si3-ke3流浪. Goa2退伍tng2--來ma7 iau2 koh有teh聯絡. 1 pai2 goa2 kha3電話去通訊分隊, i ka7 goa2講想beh kap goan2 kang7部隊e5朋友結婚, goa2聽聽--leh ka7應好, ma7祝福--i. 對事業, 朋友kap女色, 看重siann2 ai3有chan7-chat, goa2 hit chun7 khah重事業, choann-a2 an2-ne結束.
   退伍了後, 交際真闊. Goa2酒量chiann5好, tak8日to米酒bi3-luh無停--e5, chiah8米酒頭a2 na2 teh chiah8水--leh, 暗時出--去tu2 tioh8朋友ma7一直lim.
   40歲以前goa2 long2行酒家, 40歲了後to7走舞廳, 50歲了後to7 tauh8-tauh8-a2無koh teh行--a, 60歲了後koh開始無eng5起--來, 到tann choann-a2 long2 m7-bat koh去酒家kap舞廳--a.
   E7走酒家--e5有幾種人, 1種是去娛樂--e5, 1種是煩惱--e5, 像he走3點半--e5, 去hia酒lim--落khah睏e7去, koh 1種是beh去phann7 cha-bou2--e5. Chiah8酒--e5 be7去酒家, 正經做seng-li2--e5 ma7 be7去. E7去hia做seng-li2 long2 m7是行正途--e5, 是teh官商勾結, 正經做seng-li2--e5去hia ah e7 ho5. 走酒家--e5 tiann7 e7 hou7舞女牽--去, cha-pou人ti7外口做seng-li2走chong5, 拚kah be7死, bou2 m7知做seng-li2 e5壓力, ti7厝--nih bou2 e7唸東唸西, 無1日tiann7-tioh8--e5, 舞女in teh做seng-li2, e7順--你, 舞gau5跳, 少年, sui2 koh順--li2, sio2-khoa2 ka7 li2 nai--leh liam5--leh, chhin3-chhai2 ma7 hou7 i牽--去.
   Goan2 bou2 ma7知iann2 goa2 teh行舞廳kap酒家, m7-koh i be7干涉, siau3單來i long2 e7去納, ma7 be7加問siann2.
   40歲後，改走舞廳, long2去臨海舞廳, 遠東舞廳kap古都舞廳chit 3間, kap舞女跳, 半chhit-tho5--e5, 去舞廳酒chiah8 khah chio2. 朋友招to7去, keng2小姐做夥跳舞, 1 te3舞1點鐘60 khou, 1罐bi3-luh ma7 60 khou, tiann7 long2 1罐bi3-luh lim了to7走. Goa2人氣真好, hiah-e5舞女ma7 khah kah意goan2 chit種song5--e5, 愈gau5跳--e5愈gau5拐--人. 跳久當然有chit8-koa2 khah熟khah講有話--e5, goa2 m7-bat ka7人買出場, ma7無teh ka7人侵犯, 請chiah8飯是有--lah, ma7 long2有朋友做夥. 去long2幾節a2 to7走. 有e5目的是beh招舞女去旅社--e5, goan2 be7. Goa2去, 無teh ka7小姐買加節, ma7無teh ka7人chhoa7出場.
   行舞廳1段時間了, 開始跳社交舞, goan2講是菜市a2舞, hit chun7 to7 khah無愛去chhoe7舞女--a. 跳社交舞long2一般jin5家--e5, 有cha-bou2人ma7有cha-bou2 gin2-a2, cha-pou ma7有, 顛倒比舞女khah gau5跳, long2有去跳舞教室練--過-e5. Che ma7是去舞廳, goa2去台南舞廳, 跳e7-pou 1~5點, thiah8票入--去, 入場卷150~200 khou, goa2 toe3舞伴na2看na2 oh8, ti7 hia做社交. 尾--a2 goa2 long2 e7 chhoa7舞伴做夥去, 是去跳心適--e5, 若m7是熟sia7--e5, 勢面無siang5, 跳khah be7慣勢. hit chun7有舞伴講goa2全酒氣, koh來goa2 to7 khah無ti7舞廳chiah8酒--a, 無, to7 chiah8了chiah去. 國術界hit chun7 long2做夥去teh跳舞, chit-ma2改做去KTV唱歌.
   了後跳社交舞, 舞伴ma7有teh交, m7-koh無teh出入.
   40~50歲e5時, goa2做理事長了後, tiann7 ai3走分區辦事處, to7 khah無去舞廳--a. 去分區辦事處ma7 long2 teh chiah8酒, 有tang時a2出--去to7 kui日--e5. 有時a2去, e7-pou朋友koh chhoa7 goa2去酒家, goa2少年時oan-na chiok有人氣, 酒家cha-bou2 ma7 bat交--過, 舞女ma7交--過, long2做朋友nia5, 無beh kap人ou-peh8來--e5. Chit-ma2酒家chit型--e5 goa2 to7無kah意--a, 以早goan2去long2 1 e5對1 e5, 加減teh交朋友, 幾年前幾e5朋友招去1 pai2, chit8-siann tu幾10 e5入--來, 講話beh theh8錢, koh long chiah8 che chiah8 he, koh tioh8 1 e5 1 e5照算, kap以早long2無siang5--a.
　　Che是1段經歷, 舞廳kap酒家行久--a, 體驗chiann5 che7人生.
　　做tai7-chi3 goa2 siong7重法iah制度, 了後chiah講理ham7情, ham7一般「情理法」e5思考無kang5, an2-ne做chiah e7-tang3避免無必要e5爭議kap人情壓力, 做tai7-chi3 ma7 chiah有公正e5標準. Goa2 siong7討厭不忠e5人, 一生ti7國術界e5經歷, tu2 tioh8 be7-chio2背叛者, goa2 tiann7 teh怨嘆台灣練武者e5武德ju2來ju2害, 兄弟朋友是久長--e5, m7-thang為tioh8權位kap利益來傷殺.
　　少年e5時, 做khang-khoe3 kap練武以外, goa2 tiann7 e7 kap師兄弟ham7朋友去點薰盤, m7-koh goa2 long2去chiah8酒nia5, 無像其他人heng3 chhoe7小姐. 除去chiah8酒, goa2 ma7無toe3 in poah8-kiau2, goa2本性be7貪, 對poah8-kiau2 ma7無趣味, 朋友了解ma7尊重goa2, ma7 be7招goa2去, 其實ti7 lan2社會, 特別是seng-li2人, 若愛poah8-kiau2, 其他人對i e5信用度long2 e7 phah折.
　　對私鬥goa2 ma7無愛. 細han3 e5時tiann7 kap人oan-ke sio-phah, ma7 tiann7 hou7朋友叫去phah--人, 朋友chhoe7 to7去, 人講an2-choann2 goa2 to7去替人出頭, sio-phah long2一對一, goa2無愛kui tin7 ou-peh8 hut.
   自參加比賽了後, to7無koh kap人sio-phah--a. Sio-phah ma7 bat gu7過不利e5場面, 人kui tin7圍oa2--來, 若一對一goa2 m7-bat輸--過. 比賽前kap比賽後心態差別chiann5大, 心理上認為ka-ti7雖bong2練過功夫, m7-koh無tai7無chi3 oan-ke sio-phah, 總--是無kai3妥當, 參加比賽e5時, hiah che7人teh ka7 lan2 phah phok8-a2, 看tioh8人hiah ka7 goa2鼓勵, 感覺真phainn2-se3, koh有人來chhoe7 goa2 sio-phah, goa2 long2盡量用講--e5, boai3 koh chhin3-chhai2出手--a.
　　過去tak8庄long2 e7 chhiann3拳頭師父來庄--nih教拳, 有時a2是保正組保鄉團, 日本時代pun做光館(kng-koan2) ham7暗館(am3-koan2), 光館是技藝, 像獅陣iah鼓陣, 暗館是教拳, 當然陣頭ma7 long2 ai3有功夫底. 過去武館有真che7功能, 維持地方治安, 防身, 強健體魄, 治傷科, 組織地方, koh e7-tang3安定人心. Khah早練武--e5 khah kou2意, chhit-tho5-a2無iann2認真teh練, in主要是teh結黨--e5.
　　早前e5師父si3-ke3教館, i e5 sai-a2若khia7館, 師父e7去收館費. 原先「拚館」e5意思是: 知iann2 toh 1館siann2-mih時chun7收館費, to7走去踢館, 拚e7贏, 館費to7是li2 e5.
　　真che7練武者khap8 be7 tioh8 to7 beh展功夫, gu7--tioh8 tiann7 chinn3 kah be7收續. Goa2 be7 an2-ne, ma7無愛an2-ne. 練武是為tioh8 siann2? Beh iang7? Chit-ma2若gia5刀gia5 ke-si, 隨hou7警察liah8--去; beh防身? 起衝突e5時, chheng3 gia5--出-來lan2隨無人法; 練武功應當ai3重ti7練身體, 體育運動kap個人功力e5修為.
　　練武是1 pan2橋, 靠ka-ti7 e5修為ham7體會去提升精氣神, goa2真清楚世間m7是ka-ti7 siong7 gau5, 雖bong2目前功力toe3 goa2 e7 tioh8--e5無幾e5, goa2 bat去台南e5赤崁樓beh gia5石盾, kan-tann有才tiau7 sio2-khoa2 ka7動--1-e5 nia5, 差古早e5勇將iau2真hng7--leh.
三、第3階段練武
   Goa2練武pun做3 e5階段. 第1階段是少年時代練拳術, 練流星, ke-si kap phah沙包檯.
   第2階段是ti7台中練鐵砂掌, che是teh練重手拳(tang7-chhiu2-kun5), 是nge7功, 練冬外. 鐵砂掌主要teh練手骨kap手肉hou7 teng7. M7-koh久無練e7退.
   50歲了後開始第3階段練功夫. 無teh行舞廳了後, 想講chhit-tho5--e5 long2經驗--過-a, khai cha-bou2, kiau2間, chiah8毒無nia5, 酒ma7無teh lim--a, 功夫久無練ma7 e7 chhenn疏, hit chun7 koh tu2好升國術8段, choann-a2開始第3階段練武.
   第3階段, 本底是beh練沙包kap體力, 尾--a2 e7練棍a2, 是因為chin3前teh tiap8 ke-si, long2感覺力phah be7出--來, 了後想tioh8 kong3 lian2-a2, 有時a2身體狀況無kai3好, kong3 kah真艱苦ma7是nge7 kenn3--過. 有人講長支khah無力, 實在講是無iann2, goa2練長支kang7款真有力, 若知iann2運用內力kap外力來練長支, 體會e7 tioh8 me5-kak, to7 e7愈有力. 傳統e5拳種long2有一定e5方法, 是得法無得法e5差別.
   Goa2 long2 chai2時a2去運動, 5點半to7走去體育場goan2辦公廳hia, tak8日teh練, 練到7點半chiah tng2厝chiah8早tng3, 練走, 空拳, ke-si練雙刀kap棍chit幾類.
   An2-ne練siunn無聊, to7 gia5齊眉棍kong3沙包, chit-ma2一般70公斤hit種沙包, kong3, 插, kiau7......幾na7種方法, 1工siong7 che7 e5記錄bat連續kong3 2600 e7, 棍a2 tiann7 ma7 kong3 kah chih8--去, goa2請台中e5吳明哲削棍a2, 尾a2 theh8 10外枝來, 無1禮拜ma7 long2 kong3 kah斷了了. M7-chiah e7換用口徑(khau2-keng) 1 in3-chih 2 e5白鐵a2管來kong3, hit支soah kong3 kah歪--去, chiah koh換9公斤e5空心鐵管, kong3沙包, 沙包siunn輕, long2 e7 thio5--去, chiah koh設計ka7 5粒lian2-a2 thiap8 cho3-hoe2, 用鐵盤chhng--過, koh用鐵鍊a2吊ti7天pong5. Chit 5粒lian2-a2軟度無kang5, 第3粒siong7軟, 一般goa2 long2練khah teng7 e5第4粒, kek--落e5反chun3力siong7大, 手ai3承受e5力siong7強.
   Kong3 che tioh8-ai3 se3-ji7, 有1 e5 3角關係, gia5柴棍a2 kong3, 棍a2 e7 chih8--去, 用白鐵a2管沙包e7破--去, 白鐵a2管ma7 e7 kong3 kah歪--去, 用9公斤e5鐵管kong3橡奶lian2-a, to7 khah e7傷tioh8 ka-ti7,若kan-tann用外力phah, kong3--落, he力e7 to3-khau--tng2-來, ai3先用外勁ka7鐵管gia5--起-來, 馬步khia7 hou7 chai7, 擊--出-去oa2近lian2-a2 e5時, 隨轉換做內勁發力, 功力若有夠, 重hoainn5-hoainn5 e5 lian2-a2 e7 hou7內勁chun3 kah彈--出-去. Koh來, goa2 koh去買16公斤chat8心e5鐵管來練, 練內勁, 外力kap腰力.
　　Goa2 long2 ka-ti7 1 e5練, 若有人在場goa2 to7 boai3練, 無beh hou7人看tioh8 kong3 lian2-a2艱苦e5形. 練e5時long2 tioh8咬獅形去五筋, 牙槽咬kah真an5, 吐khui3, suh-khui3, 禁khui3輪替運用, 練到1 e5階段, 接近體能e5極限, beh koh繼續kong3--落-去e7真艱苦, 面色e7真phainn2看, goa2無愛hou7人看--tioh8, 驚e7 ka7人嚇驚--tioh8.
   1999年有人ka7 goa2攝影, ka7 goa2 gia5 16公斤鐵管kong3 lian2-a2 e5練法記錄--落-來, 2004年goa2 chiah theh8 tioh8片. Hit工ti7體育場, 天pong5 e7漏雨, 塗kha tam5-lok-lok, goa2用內勁e5力phah, m7免做準備運動, 直接sa--來to tiap8. 因為盲腸手術後chiah 15工, 腹tou2邊e5 khang嘴好iau2-boe7 li7, goa2 kan-tann用半peng5 e5力teh kong3, 無用kha力, 運氣用定力ka7 kha釘ti7塗kha. Goa2 kong3 lian2-a2 e5記錄, 柴棍a2連續2,600外e7, 9公斤鐵管500 e7, 16公斤chat8心--e5有90 e7.
   用內力發勁ai3看是發到寸段(chhun3-toann7), 發到長支尾(tng5-ki-boe2), iah是發到ke-si尾, ai3看個人功力e5層次.
   練功夫有pun養生, 技藝iah是武功, 練法l?ng無si?ng. 練武--?, 架, 氣kap武功l?ng ?i練, 架t?是ang-?架, 是技藝; 氣是練長kh?i, 短kh?i, 收, 發, 放kap禁kh?i, 養生t?是?n-ne teh運用, 收t?是suh-kh?i, 發是kek siu?久, k? kh?i chi?t-? th?u--出-來, 放是ta?uh-ta?uh-? h?? kh?i出--來, 一般用力?i先禁kh?i, 到力beh出--去?時chiah k? kh?i發--出-來. 長kh?i siong7重要, kh?i吐h??長, 收--t?g-來m? k?ng款, ?i收到丹田, che是練氣?修為. 無k?ng拳l?ng k?ng道理, kan-ta?手勢無si?ng ni?.
   G?an老p?過身了後, g?an老母真無伴, choa?-?賣1間厝, 就hiah-?錢ka-t?去t?永康B?ng-li?u山頂起1間廟寺teh拜佛. G?an老母chiok信神, 若聽tio?h toh位t?ng-ki chiok si??, t?走去問, l?ng問g?an外m?, 大姊小妹小弟? t?i-ch?, 人若k? h??--chi?t-?, t?緊去拜去捐錢做功德.
   5~6冬前, i廟寺邊--?無t?i無ch? s?e h?? 1 ?洪門--? teh khi?, 1月日3,000 kho?. Hit kho?酒chia?h--落t?起亂, 講g?an老母內底有cha-po?人, 去h??鬼phah--tio?h, g?an老母hit ch?n 80外歲--a, i to無伴, m?是拜佛t?是聽電視. 厝邊隔壁看i 1 ?老人ni?, ti?? k? chh?ng-khang. 若有t?i-ch?, i電話t? kh?--來, l??尾g?a choa?-?去拜訪in厝邊隔壁. Hit kho?洪門--?厝s?e無teh納, koh ti?? chia?h酒t?g--來t? o?-pe?h嚷o?-pe?h l?ng. G?an老母kh?電話k? g?a t?u, 本底g?a l?ng無si?? k?信.
   1 p?i hit kho? koh teh ki?u, g?an老母koh kh?電話來, g?a隨駛車過--去, hit kho?亂亂--leh t? koh出去lim酒, g?a choa?-?叫g?an老母門chh?a?--起-來, 車chhah t?廟寺對面, 坐t? hia等, 等2點鐘久, 無 tiu?-t? 1 ?人行--來, 大牆?門sak b?入--去, i手t?i hit ? ph?ng chhun--入-去t?開--a, i偏偏? m?, choa?-?用ch?m--?, koh chh? kah大細聲, g?a看chi?t-? kh?-m??-b?i, k? cha?h--leh, i t? ki?u講g?an老母?n-ch?a?, chhi?ng講i是洪門?人, koh講he楊瑞峰i chiok熟--?. 明其知i?? che是楊瑞峰? s?大, koh thiau-kang ?n-ne chhi?ng, g?a真g?-si?u, choa?-? k? pa--落, koh k? ch?m 1 ? p?ng--過, 限i hit暗tio?h隨搬--走.
   隔t?g工i t?請in大--?洪門?宋寶山去國術會chh?e--g?a, g?a m? k?見, 無beh chhap-i, kan-ta?寄聲問宋寶山: si??-mih人?老母beh h??人罵? 1句話ni?. 了後in t? m?-bat koh來亂--a. G?an老母hit ch?n koh k? g?a當做g?n-?, g?a to 60幾歲--a, in厝邊chiok愛k?惹, i soah l?ng叫g?a kap人sio cheng. Ta?k p?i i kh?電話k? g?a t?u, g?a tio?h-?i去k?人拜訪.

第九章  國術總會理事長
一、當選國術總會理事長
   2001年goa2當選國術總會第11屆理事長, 同時兼任中華國術國際聯盟總會主席.
   國術總會第1任理事長是省議會議長蔡鴻文, 秘書長是馬嵐峰; 第2任是立法院長劉松藩, 秘書長何澤浩, goa2當時是台南市代表隊e5總教練. 劉松藩做了, 講goan2 che國術--e5是地下武力chiok phainn2管, soah請警備總司令來做理事長, tai7先是警備總部總司令汪敬煦, 副司令毛鍾書teh做秘書長; koh來換陳守山接, ma7是警備總司令, 秘書長kang7款是馬行禮; 接--落是吳鴻昌, 警總e5中將副參謀長, 馬行禮是副理事長兼副秘書長, 秘書長是歐主勳. Koh來to7換goa2做理事長.
   前任理事長吳鴻昌落任e5時, goan2本來beh thin7彰化縣國術會e5林國雄接任, tak8-e5為i爭取tioh8 200萬來辦總統盃國術錦標賽, goa2是裁判長, 有1 tin7人對林國雄不滿. be7-gian3 hou7 i做, ti7彰化另外辦國術聯賽. Hit tang-chun7國術總會分裂, 形成2 peng5勢力.
   tai7先吳鴻昌beh chhoe7趙守博來做, m7-koh林國雄無beh支持--i, 趙守博to7 boai3做--a. koh來, 馬行禮choann-a2表示有意願beh做, 結果soah連常務理事to選無tiau5, i來teh kag7?a講e5時, goak2?講be7赴--a, goato2 teh thin7林國雄--a, ma7開始teh運作--a.
   Chhim2頭吳鴻昌想beh chhoe7趙守博來接任後屆理事長, m7-koh林國雄m7願支持, 趙守博choann-a2無答應. Lou7尾馬行禮表示有意願, soah ham7常務理事to選無tiau5, i bat約goa2參詳, goa2 ka7講be7-hu3--a, goa2 to答應支持林國雄--a, ma7開始teh運作--a.
   反對派hit peng5 e5大將tak8-e5 to be7-tang3 chhin3-chhai2惹--leh, 副理事長呂天良是高雄國術會理事長, 議員kap司機工會理事長, 楊金木是新竹市議長kap省國術會理事長, 黃善德是台北市國術會理事長.
   選理事e5時, 過去一向採用無記名連記法, chit pai2 soah換做記名連記法, che是teh保護少數派--e5, 若用無記名連記法, goan2 chit peng5人khah che7, in hoan7-se3 e7總滅. Goa2對記名連記法無了解, koh專工去ka7人請教. 選理事chin3前1暗, goan2 chit peng5 e5人招招cho3-hoe2做沙盤演練, 分配投票, goan2對chit種投票法真chhenn疏, ke真hui3-khi3. 結果, 35席goan2 theh8 tioh8 20席, 對手soah hoah擋, 決議等1禮拜後chiah選理事長. 到hit chun7 goan2 iau2準備beh支持林國雄做理事長.
   過1禮拜, goa2事先去chhoe7桃園國術會理事長林良益縣議員, chit chun7 chiah知iann2林國雄hoah boai3做. 呂天良kha3電話來beh kap goa2 chhiau5, 羅吉村chiah ka7 goa2講林國雄私底下有teh kap對方chhiau5.
   投票選理事長chin3前hit暝, 鄭信志, 林良益, 黃君凱ka7 tak8-e5招招--leh ti7房間teh講, 林良益當場ka7林國雄問3 pai2, 林國雄long2應講無beh做. Chit siann害--a, bin5-a2-chai3 to7 beh選--a, goan2 chiah-e5扛轎--e5替i chong5 kah an2-ne, i坐轎--e5 soah beh soan. 林良益choann-a2 oat8頭叫goa2 ai3出來擔, 強調講goa2人long2 chhoan5好勢--a, chit局一定ai3 ka7 theh8--起-來. 是an2-ne, goa2 chiah e7臨時決定beh選理事長, 若無, goa2本底iah8無chit e5按算, 是beh thin7林國雄--e5.
   到chia來, goa2 choann-a2 ka7答應. 林國雄hit暗soah m7 kap goan2 ti7 hia, oat--leh cho3 i走. 是i ka-ti7講m7--e5, soah kian3-siau3 tng2 siunn7-khi3.
   Goa2 ti7總統盃to7發覺林國雄有問題, i是chit peng5比賽e5主事者, 比賽會場soah看無i e5影, kha3手機a2 hou7--i, chiah知i人ti7彰化聯賽hit peng5. Goan2替i an2-ne走chong5, lou7尾soah hou7 i出賣--去.
   吳鴻昌本底ma7 beh培養林國雄做理事長, 林國雄hit chun7是副理事長, 吳鴻昌kap馬行禮lou7尾long2 bat ka7 goa2講--過, 講siann2-mih人long2 e7-tang3做理事長, to7 kan-tann林國雄be7-tang3, 強調i武德有問題, kan-tann kho3-se3 i ti7體委會kap體總關係ham7人脈行e7通nia5. 有1件tai7-chi3本底goan2 long2 m7知, 後--來chiah piah-khang. 吳國暉組中華民國推拿整復聯合工會, hou7林國雄掛名做頭, 尾--a2林國雄駛車發生事故, 車long3 kah oai-ko chhih8-chhoah8, soah teh怪吳國暉無tai7無chi3組chit e5會, 害i long3 kah an2-ne. 尾--a2 koh有人teh傳, 講林國雄ka7 chit8-koa2公款soa2去ka-ti7用, hong5 liah8去關, 吳鴻昌去ka7 kap i參詳, 叫in bou2出來替i chiah8罪, 替i去坐監, 林國雄出--來了後, soah koh交1 e5, kap in chit e5 bou2離緣, 實在chiann5 khok-heng5.
   選理事長e5時, goa2 kap呂天良拚, 投票結果是17:17平手, goa2以會議主席e5身份建議重投票, 對手boai3, 堅持抽khau-a2決定. 呂天良niu7 goa2先抽, soah hou7 goa2抽--tioh8, to7 an2-ne tiau5理事長. 吳鴻昌ka7馬行禮講, che是天意. Chit e5過程--nih, hiah-e5人用錢beh ou2 goan2 chit peng5 e5票, long2無效.
   接續koh選副理事長, 林國雄常務理事得tioh8總票數35票內底e5 30票, chit chun7票soah走走--去, chhun 8票, 真悽慘. Goan2 chit peng5 teh ka7 i thin7, 靠goa2 chia e5票to7有夠當選--a, i siau3想beh ham7 hit peng5 e5票ma7總chiah8, soah出賣goan2 chit peng5, 結局soah long2 bau2無. Lan2 ti7社會行踏, 講話long2 ai3準算, i ka-ti7 soah an2-ne, 人有目chiu e7-hiau2看.
   改選e5時, 呂天良koh有chhoe7 chhit-tho5-a2 beh對付林國雄, 林國雄ma7有lau3竹聯--e5.
   Goa2當選了後, 12月初5移交, 隨to7開始執行任務. 移交e5時反對派long2無來. 理事會有35人, 監事11人, 其中常務監事3人. 反對派消極抵制, boai3出席理事會, 按算hou7理事會出席人數無夠, 無法tou7做決議, 若sio連續3 pai2流會, 理監事會照規定tioh8-ai3解散重選. 結果hiah-e5反對派無納年費, 寄催繳phoe in koh m7納, choann-a2依照組織章程ka7 in停權, chit8聲取消11 e5理事e5資格, koh重補選, 問題chiah解決. Hiah-e5停權kap除權e5會員團體/單位, chit-ma2 long2 koh ai3 khai時間kap khui3力輔導, thang重新運作--起-來.
   改選了, koh有人去內政部檢舉改選過程有問題, 致使當選證書ti7改選了後半冬chiah發--出-來. Ma7有教練去法院告--goa2, beh ka7 goa2 bu2 hou7 phainn2看, lou7尾long2無影無chiah, 開庭無joa7久, 第1 e5證人發言soah, 法官to7裁示「無起訴」, koh安慰goa2講i知iann2 goa2是tiau直人, mai3受hiah-e5人影響, ai3繼續推sak國術運動.
   交接了後, 留--落-來e5資料無chiau5, m7知是khah早無teh保存資料iah是毀掉--去-a. Goa2接任了後, khai chiok che7時間kap khui3力, ka7檔案資料建立整理--起-來. 
   Chhim2接任, 國術總會e5業務khah無慣勢, 體委會kap體總hiah-e5業務承辦者koh看lan2無夠重. Khah早將軍做理事長e5時代, 關係kap資源joa7好--leh, goa2自早koh無teh kap in teh來去. M7-koh goa2真緊to7進入狀況, 以早ti7台南市國術會e5時, 國際交流to7有teh bak, 辦比賽iah是訓練講習koh khah熟手, 當然有chit8半pai2-a2 ma7 tioh8 ka7本底e5秘書問看siann2-mih tai7-chi3 ai3 an2-choann2處理, iah是siann2-mih mih8件khng3 ti7 toh位. 自24歲to7接台南市國術擂台賽e5大會總幹事到tann, 對作業程序在來to7真熟手, 到tann iau2無人pheng7 goa2 khah專業--e5.
   Khah早國術總會chhiann3 10幾e5--leh, siann2-mih tai7-chi3 long2 hiah-e5秘書teh處理, m7敢交hou7別人, hoan7-se3是資源che7, 驚外口人知iann2有thang khai e5款. 以早hiah-e5秘書差不多long2是軍--e5退休--e5, kap lan2性質be7 hah8, in做tai7-chi3 na2公務員, 拖--leh拖--leh. 改選了後in總辭, goa2無繼續chhiann3--in.
   Chit-ma2一般行政事務long2交帶秘書郭素鈴小姐處理, goa2 chhim2頭a2 chhiann3 3 e5秘書, chit-ma2 kan-tann chhiann3郭小姐1 e5 nia5, 其他比賽iah是講習e5事工, to7另外chhoe7義工來分頭進行. Ka-chai3郭小姐真認真, 替goa2 ka7事務所顧tiau5--leh, be7 ou-peh8來, tai7-chi3 e7交帶--得, 錢項be7亂報, 證照ma7 be7亂發.
二、醫學理
   Goan2生pe7本底是漢醫, goa2 e5醫術ma7真受人o-lo2. Iau2-boe7做台南市國術會理事長chin3前, goa2 to7有teh做整骨, 推拿, 筋絡kap藥草. 講實在--e5, goa2是無師自通, khah早不時e7聽goan2老pe7 teh講chit8-koa2醫學理, che是活性--e5, m7是死板--e5.
   Goan2老pe7 kan-tann pang3 1本《黃帝內經》(Ng5-te3-loe7-keng), to7是醫學理, goakhai2 chiann5 che7苦心落去研究--過.
   生pe7漢文古冊讀thau3-thau3, goa2做gin2-a2 e5時i to7 tiann7念漢文藥冊kap藥典hou7 goa2聽, hiah-e5經文goa2聽無ma7看無, m7-koh加減建立goa2漢醫ham7藥草e5基底, 丈人kap師父ma7對醫術真精, goa2自少年to7有概念. 生父pang3 1本《黃帝內經》(Ng5-te3-loe7-keng) hou7--goa2, chit本藥冊to7是醫學理e5知識, goa2 he7 chiann5 che7苦心落去研究--過. I koh傳hou7--goa2祖傳e5七味散, 八寶散, 旺仙內功藥洗, 旺仙補腎丸等等密方.
   擔任國術總會理事長e5關係, goakoh2 bat兼過運動傷害整復協會e5副理事長, 理事長是吳鴻昌. in 16~18期訓練班, goa2是輔導長, 1期2禮拜, 連續個外月, 負責生活紀律, ti7林口體院訓練. 17期tu2好風颱ui3桃園入--來, kui山long2斷水, thau3風落雨, 桃園鬧水洪, 水long2濁--e5 be7-tang3 chiah8. Goa2叫toa3附近縣市--e5 long2 tng2--去, ui3厝--nih chah水來, ka7士氣long2維持tiau5--leh.
   Che對goa2真有幫助, in long2 chhoe7西醫來教課, goa2連sio續聽3 pai2, hou7 goa2了解西醫e5醫法, 發覺西醫kap漢醫beh an2-choann2 sio接.
   In che訓練結業號做整復員, m7-koh soah long2 ti7外口講是整復師. 本底國術總會理事長long2兼chit e5會e5理事長, hit chun7是吳鴻昌teh做理事長, i beh退休e5時bat勸goa2接, goa2 to boai3, hou7別人去做. 一--來goa2 hit chun7身體出問題, 體力be7堪--得, 二--來, lan2 m7是將軍, 身份無夠重, 若出tai7-chi3 lan2無才tiau7負責.
   外口接骨long2 ai3有衛生署發e5證照, 外口hiah-e5掛國術館, 民俗療法iah整復--e5 long2無牌, lau2--tioh8 beh chhiau5 e7-sai2, chih8骨--e5 beh接to7 be7-sai2--a. In hiah-e5人long2發角, 講話真ham3, 想khang想phang7 teh than3錢, goa2 m7敢kap in cho3-hoe2, 出問題to7 hui3-khi3--a, goa2無beh替in背書, lou7尾in辦e5活動long2無beh chhap, kap in無teh往來.
   不斷加強ka-ti7對醫學理e5了解, koh有對藥草藥性, 藥味, 藥色e5掌握, ti7醫術上goa2 ma7有一定e5能力.
   照漢醫e5醫學理, 5藏6腑加心包絡號做「十二經絡」, koh加任, 督2脈to7是「十四經脈」. 藥草pun做幾類: 肺科(散氣), 傷科(烏青geng5血), 消化, 養血, 養氣, 傷寒, 骨科等等, 開出1帖藥a2 long2有熱(熱補), 溫(溫補), 涼(降溫), siah (siah腹內) 4種作用, 一般症狀來講, 面色白sun2-sun2是「中氣(tiong3-khi3)」, 「中風(tiong3-hong)」是熱, 面色e7紅kong3-kong3, 一般e5紅腫, 手摸hit位e7感覺koann5 to7是「中氣」, 感覺燒燒to7是「geng5血」; 診斷e5時, ai3了解傷疼是an2-choann2來--e5, 判斷傷到toh 1 e5經脈, chiah照藥草e5藥性kap對身體無kang5部位e5功用ham7副作用來寫藥單.
   現代特殊e5怪病症chiann5 che7是細菌性iah病毒性引起--e5, goa2無了解, m7敢chhin3-chhai2治療. 用藥a2 be7-tang3單方面, 正面負面e5作用long2 tioh8考慮. 藥a2是為tioh8殺菌, 本身to7是負面性--e5, 有「毒性」, chhin3-chhai2用恐驚e7引起併發症, 對病患造chiann5 koh khah傷重e5傷害, 藥典寫--e5是先人幾百世代累積e5智慧, 藥典無寫--e5 goa2 to7 be7亂判斷kap治療. 用藥人膽ai3大, m7-koh心ai3精密計算, be7-tang3 chhin3-chhai2.
   Goa2 e7-tang3治療婦科kap內科, 像傷寒(siong-han5). 傷科e5內科kap外科無siang5, 一般是外科, 內科khah chio2. 傷科對goa2是sio2-khoa2 tai7-chi3, ham7藥a2 ma7 ka-ti7 teh khong3. Goa2傷科e7-tang3治療僵化性kap開放性. 西醫醫了經過goa2 e5手, 西醫講1冬, goa2半冬to7 ka7醫好--a, koh m7免復健; 真che7 ti7西醫khong3石膏--e5, 來hou7 goa2 thai5石膏, 換漢藥醫, long2好--a, 回復期ma7 long2比本底西醫按算--e5 ke chiann5短. Goa2做到2000年左右chiah無做, 退休了後有phah算beh koh開醫館.
   烏青來講, 西醫kan-tann e7-hiau2 u3冰iah u3燒, 漢醫to7無siang5, che是siong7簡單--e5. 一般若運動了long2先u3冰kap u3燒, an2-ne m7-tioh8, geng5血be7散, 像野球投手khian了long2先u3冰水, 講an2-ne khah be7血管擴張, khah e7緊退酸疼, 久--來he手long2 e7害--去, 烏青積tiau5--leh, 血路teh走e7 be7順, 筋路(韌帶) e7愈來愈teng7, m7-chiah投手long2 khian be7久, khap8 be7 tioh8 tioh8-ai3休養治療. 漢醫知iann2用藥a2來ka7烏青geng5血散--去, hou7血路be7塞--tioh8, an2-ne m7-chiah有通. 所有e5傷藥to7是beh散geng5血.
三、Phoa3病
   1999年goa2盲腸去手術, 了後tak8 chai2起long2去體育場練2點鐘, 生活ma7 long2真正常, tai7-chi3 teh做ma7 chiok順--e5. 張燦鍙做市長了後, 體育場beh hoan, choann-a2叫goan2 ai3遷--走. Tai7先goan2先soa2去ti7永安街, 半冬後chiah來借安平區chit-ma2辦公廳chia, 租金1月日2萬5. Ti7 chia, goa2用角鐵ka7沙包檯koh搭--起-來, kan-tann hiah-e5鐵a2 to7 2噸重.
   許添財做市長了後, chit e5場所市政府beh收--tng2-去, kap活動中心e5理事長chhiau5, i講goa2若有法tou7 to7 hou7 goan2繼續用. Goa2 chhoe7 goan2 1 e5換帖--e5去講, i是許添財kang7-thaiu7 e5 a兄, hia e5里長反對, kap區公所koh chhiau5, ka7 in講che是做公--e5, 請in hou7 goan2 koh用8冬, 市政府chiah答應講若無特別e5用途, to7 hou7 goan2繼續koh用--落-去. Goan2 ma7答應以後一定e7搬--走, 自an2-ne koh hou7 goan2 toa3 chia, 租金soah降到1萬8.
   Goa2做國術總會理事長1冬了後, 身體健康漸漸bai2--去, 講--來kap辦公廳設ti7安平區chiann5有關係.
   Khah早台南市國術會辦公廳iau2 ti7體育場e5時, 離goan2厝chiok近, 3 tng3 chiok正常, chai2時a2出門先去chiah8 1粒饅頭, 1碗豆奶, 中tau3 long2 tng2厝chiah8.
   搬來到安平區了後, chiah8-sit8無方便, goa2 chai2時a2 to7去, 運動了早tng3 chhin3-chhai2 chiah8-chiah8--leh, goan2厝搬去鹽行, 駛車ai3半點joa7鐘, chia khah偏僻, iah8無te3買chiah8, chiann5 hui3-khi3.
   Lou7尾, ti7辦公廳--nih, goa2若有eng5 to7 e7煮chiah8, m7-koh tiann7 teh無eng5, 美蓉long2 10點來, 中tau3無siann2 teh chiah8, to7 ma7罕得煮, e7-tau3 to7 tiann7-tiann7無chiah8, 有時a2 khah oann3 chiah8, ma7 khah無照時間, koh無chiah8點心e5慣勢, khah早暗時有chiah8酒, koh加減a2有chiah8宵夜, 尾--a2戒酒, 宵夜ma7無--a, 1工變做減chiah8 1 tng3, goa2 chai2時a2 koh teh練粗ke-si, 體力消磨chiok大, 久--來營養不足, 歲數ma7有--a, 體力退化真緊.
   1999年, goan2 teh辦台南市國術會夏季聯賽, goan2老母84歲過身, goa2 2 peng5 teh走, goan2小弟有teh講goa2變khah san2, goa2 ma7無siann2注意, 想講是tak8日有teh運動e5款; hit chun7 teh kong3 lian2-a2, kong3了, he橡奶lian2-a2 e7燒, kui間long2是橡奶味, 有可能橡奶中毒; ti7安平區chia, kui日有人來sio chhoe7, to7 cho3-hoe2 chiah8茶開講, chiah8 kui日--e5, che ma7有關係; koh, 以早tiann7 chiah8酒, 有疼風, chiah8西藥擋疼, an2-ne去損tioh8 ioh-chi2 ma7無tiann7-tioh8. 總--是, che過程ma7真無eng5, koh無siann2 teh chiah8, 營養無夠, 體力消磨大, soah影響tioh8造血e5功能.
   到第3冬chiah無koh訓練, 因為身體chiok bai2, 1 pai2駛車去hou7人cheng--tioh8, 安全帶束an5來, pin2-a2骨soah chih8--去, choann-a2 2冬外long2無koh練.
   Lou7尾, 副理事長羅吉村(潮州人)腸癌過身, 告別式e5時, goan2專工ka7 i升9段, 臨時臨iau7 chhoe7無段toa3, choann-a2自goa2 e5 theh8去送--i, 段toa3 koh有繡goa2 e5名, 有人講goa2身體出問題kap che有關係, che是迷信--lah.
   改選過程--nih, 反對派kap國術總會hiah-e5秘書檯面下e5動作liau5-liau5, 改選了, 反對派--e5 long2退, hiah-e5秘書ma7 theh8出總辭, goa2 choann-a2 long2無koh chhiann3--in. 交接了, 款辦公廳khai chiok che7時間, koh就hiah-e5公文資料, ka-ti7 ui3 hit內底un5-un5-a2 chhoe7, un5-un5-a2摸. Goa2 hit chun7身體to7 chiok艱苦--a, kui e5面白sun2-sun2, 目chiu teh看long2烏白--e5, 行路ma7 long2 e7 tian, m7-koh nge7 keng tiau5--leh, 業務照常進行, hit chun7 tu2好SARS, hoe-leng5機iah是公用車long2 m7敢坐, tak8禮拜ma7照常駛車ui3台南來台北處理公事. 實在是nge7-tau2.
   Chhim2頭體力iau2 e7擋, 尾--a2擋be7 tiau5, khia7 ma7 be7 chai7, 先去奇美病院掛腎臟科, 檢查講ai3洗ioh-chi2, goa2 ka7醫生講無可能, 身體狀況ka-ti7真了解. 醫生to7 ka7 goa2改送去血液腫瘤科, 黃偉群主任來ka7 goa2看, 本底beh ka7 goa2抽骨chhoe3, goa2 ka7講m7是hit症(骨癌), i to7叫goa2去抽血檢查, ka7 goa2講:「死人e5血比你khah che7!」Goa2 e5紅色素無夠, to7 koh安排goa2去照超音波, 講m7是ioh-chi2 e5問題, m7-koh ma7 chhoe7無原因, 後--來會診, 決定先用注血(輸血) e5方式, 3禮拜去注1 pai2, 1 pai2注500 c.c., 血注--落, 第1禮拜人ke chiann5爽快, 第2禮拜e7開始sian7-sian7 lan2-lan2, 體力消磨真損, 到第3禮拜to7 be7堪--得, 目chiu teh看long2烏白--e5, khia7起來kha ma7 long2無力.
   雖bong2身體變bai2, goa2嘴齒根咬--leh, tai7-chi3繼續辦, an2-ne維持2冬, long2無hou7國術會e5人知iann2 chit e5情形. Chit 2冬be7-su chiah8血teh維持生活--leh, 若m7是本身體力比人khah好, 以早練武e5底phah了有夠chai7, 早to7無命--a.
   到1冬前, 為改革會務, 除權e5單項協會iah是縣市國術會ai3補充人員, 安排人事kap輔導, koh ka7國術總會改名做「國武術總會」, 猶原chiok無eng5. tai7先goa2 chiah8藥草, 人有khah khuinn3-oah8, m7-koh生血無夠.
   Koh無joa7久, 身體實在ju2來ju2 be7堪--得, 走去奇美病院toa3院急診. Goa2 toa3 ti7 2人病房, 第1暗, 隔壁床--e5一直hainn, goa2 khi-mou2-chih chiok bai2. 了後koh一直感覺有烏白2面人hian布li5-a2 tham頭teh看, goa2 m7-bat有chit種感覺, ka7 goan2 bou2講chit間病房怪怪, 一定e7死人, 叫護士ai3 ka7 goa2換去別間, 護士講無空病房--a, goa2真堅持, in chiah臨時清1間醫護室hou7 goa2 ti7 hia hioh-khun3. 了後hit e5隔壁床--e5正經死--去. 有chit8-koa2 tai7-chi3 iau2是mai3 siunn鐵齒.
   Ti7奇美病院第3工goa2 to7緊辦出院, 換去風典病院心臟科檢查, chiah知iann2是心臟積水, 陳醫師chiah koh安排goa2去成大病院chhoe7甘醫師, 準備beh ti7 hia手術.
   Hit tang-chun7 koh過幾天a2, 國術總會to7 beh開臨時會員代表大會, 公文to發--出-去-a, be7-tang3 koh延期, goa2拜託陳醫師koh ka7 goa2灌1000 c.c. e5血, hou7 goa2 koh擋1禮拜. Hit pai2大會beh修改章程, 理事改做27人, koh beh改名做「國武術總會」, 真重要.
   會開soah, 隨koh是全國運動會職前講習. Hit工是拜6, goa2 keng到大會soah, ka7講習e5 tai7-chi3交帶--落-去, 隨chong5 tng2去厝--nih, 禮拜去成大病院掛急診, 坐ti7輪椅hou7 goan2 bou2 ka7 goa2 sak--入-去, be7行--a. Goa2 m7知手術chin3前be7-sai2 chiah8 mih8件, 半暝腹tou2 iau, lim 1 au牛奶, 第2工soah koh ke拖到e7-pou chiah入去手術房. 手術抽2000 c.c.積水出--來, 手術了koh插1條管ti7胸坎teh滴水, koh滴1工外chiah滴了.
   Hit暝toa3單人房, goan2 cha-bou2-kiann2雅妃kap雅清來顧暝, goan2 bou2高血壓, 身體無teh joa7好, m7-koh goan2 cha-bou2-kiann2 1 e5身體本底ma7 m7是真好, 1 e5 ti7台北chiah8頭路, 第2日goa2 to7叫in 2 e5 tng2--去.
   第3暝感覺chiok奇怪, 暝--時病房電火光piang3-piang3, he是單人病房, m7-koh goa2目chiu若kheh--起-來, to7感覺病床邊khia7 chiok che7人, goa2真thiam2, 眠眠, 想beh睏koh m7敢睏, 目chiu sio2-khoa2 kheh--落, he mou5-sin5-a2 to7走--出-來, 感覺na2行去到無siang5 e5世界, choann-a2 m7敢睏, 驚e7自an2-ne去hou7牽--過. Ka7醫生講chit e5情形, in講可能是goa2 tu2手術了, 神經khah衰弱e5關係, m7-koh goa2總--是認為an2-ne真無正常. 了後ka7 goan2 bou2討2粒愛睏藥a2 chiah8, ka7講隔tng2工若無醒--來to7是去--a, an2-ne khah kui-khi3, 藥a2吞--落隨睏--去. 隔日目chiu thih--開koh無tai7-chi3.
   手術後toa3 3暝, 第4日goa2 to7出院, tng2到厝感覺khah安全, koh去山內修養1個月, 對外long2斷線無公開, thang避免國術總會發生權力鬥爭e5運作. Ti7山內修養e5時, 朋友有報goa2 chiah8山葡萄, 講e7治酸疼, m7-koh goa2 chiah8-chiah8--leh感覺無對症, to7無koh chiah8. 國術總會若有人beh chhoe7, long2 goan2 cha-bou2-kiann2美蓉teh應付hoat8-loh8.
   到2004年武術秋季聯賽, goa2 chiah koh出--來. an2-ne來造血功能tauh8-tauh8-a2回復到tann有6~7成. 到tann long2真注意chiah8-sit8, 有lam7化學劑, 色素iah是農藥he7真重--e5 long2 khah無beh chiah8, long2 ka-ti7買牛肉tng2來ka-ti7料理, 補充營養分kap造血e5功能.

第十章  會務推廣
一、國武術總會e5推展
   國術總會是體委會承認e5單項最高協會, 段級, 證照kap升學long2 ai3透過lan2會認定kap辦理, 自1978年成立「中華國術國際聯盟總會」, 到tann ma7一直是國際交流e5對口單位, 1996年ham7 2003年分別參加「亞洲武術聯合會」kap「世界武術聯合會」, ma7 chiann5做亞奧會認定e5會員組織. Che是khah早軍人hoann7國術總會留--落-來e5資產.
   國術總會有4 e5副理事長: 羅吉村, 呂天良, 鄭信志kap林良益, 羅吉村ham7呂天良過身了後koh補選1 e5馬朝日. Che7牛chiah8無pho2, 後屆副理事長beh改做3 e5.
   組織方面, 有裁判委員會, 教練委員會, 紀律仲裁委員會, 段級審查委員會, 會籍審查委員會kap研究發展委員會; 行政上有活動組, 訓練組, 組織組, 國際組, 會計組kap總務組.
   國術總會過去做真che7 tai7-chi3, 是kap國際chih接e5管道, 辦選拔賽, 爭取tioh8升學條例, 證照e5核發, koh辦全國運動會e5武術比賽, goa2 lou7尾koh爭取tioh8中等學校運動會e5武術比賽.
   Goa2 ti7國術總會繼續推動段級鑑定制度kap落實證照三級制度, 主要對裁判kap教練有真重要e5關係.
   段級鑑定制度e5目的是beh hou7練武者1 e5入格e5標準, 有pun榮譽段, 名譽段kap實力段. 榮譽段是針對一般社會人士, 對國家有貢獻, khah che7歲--e5, 有武德--e5, 值得chiann5做社會e5楷模, lan2頒發hou7 i榮譽段; 名譽段是對國家, 社會iah是對國術有特殊貢獻e5練武者, 由理事長推薦, 送交段級審查委員會審查, 通過了後正式聘任, 發hou7 in段級證書, 段toa3 kap段服 .
   Siong7重要--e5是實力段, 以早無段級制度, 開始實施到現此時iau2是過渡期, 參加第1期裁判教練講習--e5 long2升做名譽段, chiah聘請in來做段級審查委員. 1~8段ai3靠積分, 9段用推薦--e5, 實力段來講, 升9段be7-tang3 kan-tann看分數, ai3 koh用功夫e5特殊功力做升級e5要件, ai3有一定e5基數, koh考慮i e5功力, 年歲kap資歷, siong7無ma7 ai3展出功力e5特性, koh tioh8有實戰e5功力.
   無kang7段級, 腰toa3(段toa3) kap段服e5 chhut-ge5-a2線to7無kang7色, 無段位--e5是咖啡色, 1~5段黑--e5, 6~8段紅--e5, 9段以上金--e5, siong7 koan5到10段.
   參加比賽, 講習, 社會服務, 教學iah是擔任行政職務long2有無siang5 e5積分, A級是國家級, B級是省市級, C級是縣市級. C級教練ai3有2段e5資格, B級教練3段, A級教練4段, 國際級教練ai3 5段以上; C級裁判3段, B級裁判4段, A級裁判5段, 國際級裁判ai3 6段以上. 4~6段號做「教練」, 7~8段是「教師」iah「名師」, 9段到10段是「大師」.
   Chit項制度chhim2實施e5時標準放khah leng5, chit-ma2過渡期beh結束--a, koh來tauh8-tauh8-a2 ai3照規定辦理. 國術kap武術e5段級規定long2 sio-siang5.
   Goa2考慮beh推動段級晉升賽, beh用掛技擂台, 升段除去積分, ma7 ai3看實際e5功力khah妥當. 段級鑑定beh測出實際e5功力, 對練e5方式無適合, 就重量來講, 是beh測koann7重, gia5重iah是thuh重, beh測內勁iah是外勁......等等, 方法真che7, 若正經beh實行, e7-tang3 hou7人ka-ti7 keng2. Goa2認為掛技擂台是1種有效e5方式.
   裁判制度方面, 嚴格落實三級制度, 單獨縣市ai3辦C級裁判講習, 5縣市以上聯合chiah e7-tang3辦B級裁判講習, 全國性--e5 chiah e7-tang3辦國家級(A級) e5裁判講習.
   教練制度方面, chit-ma2國家教練資格ai3有大學出業, goan2以早罕得符合chit種學歷資格, 段級鑑定制度ma7 e7-tang3補chit e5部份e5不足, goa2認為學歷資格m7免chiah嚴格, chit-ma2為tioh8運動獎類beh ti7學校聘任在額e5老師, chiah e7 an2-ne規定, 若無, 一般是m7免. Che long2 hiah-e5大學生kap國手khah有希望. 選手退休去做教練e7 khah適合, m7-koh hiah-e5大學生是理論gau5, beh做教練, 術科無一定khah好, 拳理kap力理無一定體會e7 tioh8, koh khah無法tou7了解練苦功e5經驗, 特別是tak8工體力狀況無siang5, nge7 beh進到一定e5程度, he chiok艱苦--e5. 做教練若無練--過, kan-tann靠冊--nih e5理論beh an2-choann2指導選手--leh?
   為tioh8落實段級鑑定制度kap證照三級制度, goa2 ma7 hou7 chiok che7人誤解. Chhim2頭goa2知iann2體總準備beh嚴格實施三級證照制度, to7 ti7國術總會緊辦理各級講習會, khah早有--e5 long2直接theh8 A級e5資格, goa2通知tak8-e5來參加講習, thang好ka7 B級ham7 C級e5資格補hou7 chiau5. 有人soah to7 teh話講以早to m7免, 以早e5理事長ma7無人an2-ne要求, nah e7 chit-ma2 soah hiah lo-so. Goa2 bu2半冬, 有e5人iau2無beh信tau2, 到體總公文發--來, chiok che7人chiah緊teh chong5.
   Lou7尾體育總會發文--落-來, 要求嚴格落實三級證照制度, 一定ai3 1級1級照起工來, be7-tang3 lang3--過. Beh申請升等, 無論是教練iah裁判, 年歲, 資歷kap段位資格long2有規定, koh tioh8報名參加講習.
   像講beh升B級裁判ai3滿24歲, theh8 tioh8 C級裁判資格滿2冬以上, 實際擔任3 pai2以上比賽裁判iah是bat執行20場以上裁判任務, 有國術段位4段以上資格, 符合chiah-e5條件, chiah e7-tang3參加B級裁判講習會, 通過鑑定, chiah發B級裁判證. Tak8級e5講習會若beh舉辦, long2有?清楚e5規定ai3遵守, ma7 long2 ai3發文hou7國武術總會, 會chit peng5 chiah koh送去體總報備, 核准了後chiah有承認; 滿27歲, theh8 tioh8 B級教練證滿2冬以上, 實際擔任省市級教練iah是大專國術社團教練滿5冬, iah是bat做過縣市級以上錦標賽代表隊教練, 有國術段位4段以上資格--者, 參加A級教練講習會合格, chiah報請體總核發A級教練證.
　各級講習會beh舉辦, long2 tioh8遵守相關規定, ma7 ai3先行文到國武術總會, 總會chiahkoh發文去體總報備, 核准了後chiah承認.
   Chit-ma2證照制度e5規定是, 認證e5程序一定ai3符合3級制度e5積分kap升等規定辦理, B級kap C級發證單位ma7 tioh8-ai3是亞奧運比賽項目e5最高單項協會, A級是體總根據最高單項協會e5資料核發.
   Goa2 koh嚴格要求比賽e5服裝ai3一致, 選手kap裁判e5服裝照規定是半chat手ng2白衫, 烏吊燈褲(燈籠褲), 白鞋, 巾toa3 kap chhut-ge5-a2線ma7 long2 ai3符合段級資格, 人to7偏偏a2無beh照規定, long2 ka-ti7做, 褲ma7 m7 ha5巾toa3, beh用kiuh-toa3, 講ha5巾toa力phah be7出--來, 騙鬼--lah, ai3 chhui巾toa3 m7 chaih有才tiau7 kek內力出--來, 若無, 古早e5練武者long2 ha5巾toa3 m7 to7 khong--e5?
   舉辦比賽方面, goan2會經費khah欠, 辦ti7台南khah che7, khah早比賽e5便當long2 goa2 teh做, 菜色ma7 long goa2去買去keng2--e5, e7-sai2省chiok che7錢.
二、人事安排
   國武術總會定期辦中正盃, 國武術春夏秋冬聯賽, 國武術選拔賽, 2004年ti7台南運河辦第9屆世界國術錦標賽暨第3屆水上擂台賽.
   Chit pai2比賽khai 200萬左右, 場地雖bong2比台南公園蓮花池khah方便, m7-koh運河水khah深, 安全救生措施ai3特別注意. 擂台架ti7運河--nih e5大型拼裝式塑膠浮筒頂koan5, 比過去用鐵桶做浮筒khah chai7 ma7 khah方便. Ti7運河辦活動ai3真慎重辦「祭江」e5儀式, 同時市政府掛名做合辦單位, 雖bong2 kan-tann補助10萬khou, 大會開銷soah膨脹真che7, 像典禮組koh ai3 chhiann3正式樂隊, 租禮服, 籌備工作ma7 ke chiann5複雜. 大會期間kap總統大選sio pong7, 運河場地e5設計koh無好, 風sian3--來chiann5 koann5, 觀眾chio2 chiann5 che7.
   Chit pai2大會裁判長是副理事長鄭信志, i害goa2 ke be7-chio2麻煩. 職前講習e5時, 鄭信志無照表操課, 比賽e5時裁判e5判決認定有chiok che7爭議, koh hou7無證照e5裁判chiunn7場, 違反競賽. 續接e5聯賽ham7中正盃, goa2 to7改派蘇金淼, 楊逢時, 楊基龍in輪流做裁判長, 重要e5國家級比賽猶原是goa2親身負責.
   2002年台北全民運動會ma7是鄭信志做裁判長, ti7 chit種國家級比賽soah ma7出問題. Tai7先是事前e5準備khang-khoe3無確實執行, 無指派編排長kap檢錄長; 競賽規程規定phah「指定套路」, m7是「亞運套路」, 台北市隊e5選手南拳, 北拳, 指定套路, 亞運套路long2 lam7-lam7 cho3-hoe2, 不符合比賽規定, 裁判soah ma7 hou7 in koan5分, chit8-koa2無參加職前講習e5裁判ma7安排chiunn7場, 取分觀點真無一致; 擂台賽採用5角裁判ma7違反競賽規程, 照規定是擂台頂e5主審, 副審kap擂台kha e5 1 e5計時員ham7 2 e5計分員; 最後1工e5器械套路賽結束了後, 第2名抗議第1名, 第3名抗議第2名......第7名抗議第6名, hiah-e5教練們kan-tann口頭ka7裁判長鄭信志表示抗議, 無交正式e5書面抗議報告, 說明對比賽e5 toh 1段判決有疑問, 鄭信志soah long2接受, koh送hou7現場e5審判委員會, 審判委員會ma7裁定全部重新比賽, soah換第1名大聲抗議, 重新比賽e5結果名次雖bong2無變動, m7-koh soah留1 e5 phainn2記錄, 國武術總會e5信用受tioh8傷害, 裁判長鄭信志kap主任審判委員呂天良事後long2計點處分.
   副理事長鄭信志, 嘉義國術會出身, 是台灣省國術會代表來參加國術總會--e5. Ui3 i參加裁判訓練了後, goa2提拔i做訓練營e5副教練開始, to7一直ka7牽--起-來. 鄭信志是人才, 做擂台主任e5能力有夠, chit-ma2若有大比賽, 擂台goa2 long2放心交hou7 i負責, i ma7真phah拚, m7-koh khah重名, siunn過重私人e5發展, 對外e5業務long2無siann2 beh顧, 心肝ma7 tioh8 pang3 khah闊--leh, che是i e5限制. 比賽e5審判委員會long2交i負責, koh hou7 i hoann7國術總會e5研究發展委員會. 有時a2 goa2 e7 ka7提醒對外形象ai3 khah顧--leh, 運作ai3照規則, 標準ai3守hou7 tiau5, an2-ne來i iau2真有前途, m7-koh goa2 be7破底ka7講.
   天山派e5吳明哲ma7是人才, 南投人, 個性真直, 有時a2 koh真gin2-a2性, m7-koh khah無愛kap人交chhap. I ma7是goa2訓練--出-來e5裁判, ma7是goan2裁判換帖e5金蘭會成員, goan2見面互相尊重, 無teh論拳頭--e5, 真che7練武--e5 tiann7 ma7為tioh8拳頭chinn3 kah be7收soah, chinn3 kah oan-ke sio phah. I bat去韓國擔任女子組e5教練. Goa2對i真信任, 第9屆世界錦標賽e5時, i是副裁判長, 國術總會e5教練委員會主任委員ma7交hou7--i. 呂天良副理事長hiong5-hiong5過身, 本底goa2 beh升i做副理事長, 若別人to7 si3-ke3拜託人支持, i soah無teh要意, beh chhoa7 i去ka7人拜訪i ma7 boai3, 理事會i原本m7-bat teh缺席--e5, 補選e5時soah無來, 機會choann-a2無--去, 真phah損.
   蘇金淼bat去南非教拳頭, 有入南非籍, ti7國術總會是南非代表. I參加過國際裁判講習, 世界錦標賽kap亞洲錦標賽long2 bat擔任裁判, 真優秀, ma7 bat做過第9屆世界錦標賽e5徒手主任裁判, 國術夏季聯賽e5裁判長kap中等學校運動會e5審判委員. I chit-ma2 tng2來台灣, 雲林國術會e5理事長, goa2 chhoe7 i來代理吳明哲e5職務. I oan-na真直, 土性土性, 做裁判公正性khah有, 處理tai7-chi3 ma7真熱心koh積極, 交帶e5 tai7-chi3 long2處理kah真好勢, e7-tang3替goa2分擔真che7 khang-khoe3, 有按算beh hou7 i接手裁判長.
   段級審查委員會e5陳藝元, 做tai7-chi3 e5態度真積極ma7真有責任意識, 真正常teh運作, hou7 goa2 khah e7放心--得.
   對總會相關e5人事, goa2真ng3望其他人e7-tang3擔待koh khah重e5責任.
三、國際交流kap比賽規則
   2004年基隆全民運動會開始有國術器械技擊賽, chit e5項目已經爭取入去體總e5國際規則內底. 本底國術to7有徒手擂台e5比賽項目, 中國武術協會ka7散手擂台he7入去武術項目了後, 因為武術是亞運e5正式項目, lan2台灣e5規定是亞奧運項目優先, 武術有辦e5比賽項目, 國術to7免koh辦--a, che是lan2 ka-ti7規定來teh束縛ka-ti7--e5. mM7-koh goa2早to7有準備, 隨改辦器械技擊賽, 續接koh beh開始辦掛技擂台賽.
   2005年ti7沙鹿辦國術夏季聯賽兼暨亞青盃武術選拔賽, 同時tak8屆全國運動會武術項目ham7全民運動會國術項目ma7 long2參加, 2005年開始, 中等學校運動會增設武術比賽項目.
   Goa2 koh爭取tioh8中正盃國武術錦標賽chiann5做升學輔導指定盃, 國術kap武術long2有, 中等學校運動會辦武術比賽了後, 升學輔導指定盃chhun國術比賽.
   國際交流e5部份, 武術有2001年日本Osaka(大阪)東亞運, 2002年韓國Pusan(釜山)亞運, 2003年世界武術錦標賽, 亞青盃武術錦標賽, 2004年有北京國際邀請賽, 亞洲盃武術錦標賽, 中國鄭州國際武術大會, 2005年亞青盃武術錦標賽, 2005年有世界武術錦標賽, 亞青盃武術錦標賽kap澳門東亞運.
   2005年9/2~9/4, 中華國術國際聯盟總會tiam3台灣召開國際會議, 同時邀請出席e5各國代表去參觀全國中正盃國武術錦標賽, 為tioh8 an2-ne, koh特別安排獅陣kap宋江陣來表演, chiah-e5陣頭內底e5拳路, long2是傳統e5真功夫.
   2006年預定beh辦國術太極拳世界錦標賽, 2007年beh ti7高雄舉辦第10屆世界國術錦標賽.
   比賽規則方面, goa2 ma7 teh推sak國內比賽規則ai3 kap國際規則sio符合, 像國術器械技擊賽e5比賽規則, 已經通過體總審查, chiann5做國際賽規則--a, goa2 ma7創辦中正盃掛技擂台, 比賽規則ma7通過體總認可--a, 準備beh對國際推展.
   另外, 各項比賽e5規則goa2 ma7 long2寫好--a, 以後審查過關e7 chiann5做各級比賽e5規範, 有套路: to7是技藝e5部份; 射擊: 固定靶kap飛靶射箭, 坐射, khia7射kap騎射long2有, koh有飛刀, 金錢鑣等等; 刺擊: 長ke-si chhak8目標, teh比準--e5; 技擊: 徒手, 器械kap掛技擂台; 功力: 像hainn3流星, gia5鐵lian2, gia5石lian2, thuh柴khou; 掛技擂台是goa2續接beh推廣e5比賽, 甲組pun做單手「掛震(koa3-chun3)」「掛壓(koa3-ah)」kap雙手「掛擠(koa3-sak)」, 乙組是雙手「掛擊(koa3-kek)」「掛踢(koa3-that)」kap「掛摔(koa3-siak)」.
   M7-koh chit-ma2 e5人khah boai3食苦, 目前teh推廣iau2 m7是真順利, 對chiah-e5有趣味--e5 ma7 long2欠實擊e5經驗.

第十一章  突破困境
一、會務改革
   Goan2 ma7 he7 chiann5大e5苦心ti7會務改革方面, 修改組織章程了後, 後1屆開始改名做「中華民國國武術總會」, 理事ma7 ui3 35 e5減到27 e5, 監事ui3 11 e5減到9 e5, 常務理事(掛理事長副理事長) 9 e5, 常務監事3人. 過去會員代表大會是照單位人頭che7-chio2比例teh分派代表人數, 1 e5單位siong7 che7 e7-tang3有5 e5名額. 會務改革了後, 團體會員1 e5單位派1 e5代表.
   Ti7行政組織方面, chit-ma2 beh設立組織組, che是會務改革真要緊e5 1部份, 主要是beh建立內部e5紀律, 像內部組織e5總管理, 段級申請ma7 ai3先交組織組審查會籍, chiah送段級審查委員會, koh有會籍kap會員資格e5總整理, 新加入e5會員團體ma7 ai3先交組織組了解in e5性質, chiah送理事會決定, koh ai3監督輔導各會員單位e5運作, 功能kap紀律委員會有連帶e5關係.
   接任理事長che 4冬來, 會務e7出現chiah che7問題, kap外部環境e5變化真有關係. 以早將軍teh擔任理事長, 有權有勢koh有資源, 人khah m7敢ou-peh8惹, chit-ma2無siang5--a, tak8-e5 sio-chinn beh做頭, goa2 beh ka7制度確立--落-來, soah真che7人teh抵制.
   經費e5部份, 過去陳守山e5時代, 有4冬「振興國術專案」e5計畫, tak8冬to有5,000萬e5經費thang運用, 業務費koh無算在內; 吳鴻昌e5時代1冬ma7 iau2有3,000萬, kan-tann武術巡迴表演隊1冬to7有700~800萬.
   Goa2接任e5第1冬, 有活動chiah去申請專案補助, 第2冬kap第3冬體總long2補助200萬, 會員會費1冬6,000 khou, tak8冬to koh tioh8了百幾萬, 像2004年度, 補助200萬, 舉辦水上擂台賽暨第9屆世界國術錦標賽, koh tioh8推展器械技擊, 補助選手參加國際比賽, ma7 ai3辦講習, 補助款, 會費kap chio2數e5寄付加加--leh ma7無夠thang khai, goan2 koh無teh對外募款, 不足--e5 long goa2 teh chong5錢thap, 理監事分擔真有限, tai7-chi3 ma7無be7交帶--得. 2005年補助250萬, tu2好計畫beh辦e5太極拳國際錦標賽延到2006年, 補助款自an2-ne轉tui3訓練費用, chiah sio2-khao2有khah leng7--koa2.
   有朋友講goa2 chiok好膽, lak袋a2無半chiam, koh敢辦世界錦標賽, goa2認為條件不足無要緊, 做--落chiah koh phah算. Khah早辦中正盃e7-tang3 khai 200萬, 世界錦標賽koh khai到800萬. 2004年lan2舉辦世界錦標賽khai無100萬--leh, ti7桃園kap高雄辦聯賽bat khai到80萬, 30萬辦比賽, koh有50萬辦嘉年華, chit-ma2 10萬tioh8-ai3辦--起-來, 真che7人聽--tioh8 to7 so-kha lian2手--a, goa2 iau2一直ka7做--落-去. 過去ti7台南市國術會e5時to7真儉, 知iann2 ai3 an2-choann2用siong7 chio2 e5經費發揮siong7大e5功能, ma7因為經費chiann5有限, goa2任內大部份比賽iah是講習long2 ti7台南辦, 場地有, kha手ma7 che7, 開銷省ke真che7.
   辦國際大型比賽開銷真傷, 過去辦國際比賽經費khah足, 參加e5選手chiah8, toa3 kap交通long2國術總會補助, chit-ma2資源khah無, 參加--e5 ai3 koh納報名費, chiah8 kap toa3 ma7 tioh8 ka-ti7處理. Lan2無才tiau7 siunn chiap8辦國際交流, goa2 koh beh chhong3 1 e5國際組, 定期招國際國術界來台灣開會, beh辦ma7 ai3安排kap設計, hou7人khah有趣味來參加, 若無, beh an2-choann2 kap中國武協拚?
   錢項束an5致使國術總會業務ma7 tioh8束小規模, an2-ne來to7輸中國武協thiam2-thiam2--leh. 2004年中國武協ti7鄭州辦國際武術大會, 河南省補助in 3億外, lan2 beh an2-choann2 kap人比? M7-koh goa2 iau2是ai3想辦法ka7中華國術國際聯盟總會維持tiau5--leh, ma7 ka-chai3 2004年e5世界國術錦標賽辦有起--來, koh有100外e5外國選手自費來參加.
   Chit-ma2 khah hui3-khi3 e5問題是選手素質beh an2-choann2提升. 現此時選手去集訓na2休假村--leh, iah8無進步--a. 2005年為tioh8參加新加坡亞青盃武術錦標賽teh集訓, hiah-e5選手liau2-jian5--lah, long2肉雞a2, koh keng2 chiah8, 訓練sio2-khoa2操--chit8-e7 nia5, 家長to7 e7擋, an2-ne beh an2-choann2進步?
   選手營養e5補充kai3重要, 國訓中心to7走cheng--去-a, tak8 tng3 long2用自助餐e5方式, 據在選手ka-ti7 keng2, gin2-a2 long2 e7 keng2 chiah8, 當然ma7真愛an2-ne, m7-koh吸收e5營養分to7 e7不足. 像chit-ma2 gin2-a2 long2 chiok愛chiah8飲料, 訓練e5時koh e7要求beh lim che beh lim he, 無teh注意營養分e5補充. 應該ai3強制配菜chiah tioh8, 照營養師開e5菜單分配, 無論愛chiah8無愛chiah8, long2 ai3強迫gin2-a2 chiah8 hou7了, be7-tang3據在選手ka-ti7 keng2, kah意--e5 to7 chiah8 khah che7, 無kah意--e5 to7 chiah8 khah chio2, 甚至boai3 chiah8, an2-ne e7影響體力kap營養e5補充, 體力kap營養分若補充無夠, 選手e7真gau5 tioh8傷.
   辦比賽iah是訓練營, chiah8-sit8 goa2 long2 chiok注意, siong7無, ma7 long2比國訓中心khah好, 以早goa2身體iau2真勇e5時, 若ti7台南比賽, 選手3 tng3 long goa2 kap goan2 bou2 ka-ti7 chhoan5, khah贏過外口餐廳iah是便當. Chiah8-sit8有pun幾級, chhenn海產是siong7好--e5, 過來是lan2民家, 家庭teh煮chiah8--e5, 第3級是外口餐廳, 第4級是自助餐, 便當, siong7 bai2--e5 to7是學校e5營養餐. 運動選手siong7好mai3 chiah8 chinn3--e5, 一般chinn3--e5 long2 khah m7是chhinn koh好e5料, chinn3--e5 chiah8 che7 ma7 khah e7嘴ta, 用煮--e5炊--e5 long2比chinn3--e5 khah好.
   30冬來, 台灣國武術選手e5實力一直chhe5--落-來, 國武術選手無siann2出路, 過去e5選手真che7 long2走去做酒家e5保鑣, 政府到tann iau2無重視國武術, 欠缺獎勵, 推廣kap輔導選手就業e5措施, ti7國訓中心ma7無專業e5設備kap固定e5場地, ai3 toe3其他運動項目訓練e5 khang-phang7一直搬soa2, chit8-sut-a2國武術選手e5運動尊嚴to無.
   Kap第7屆(1992年)第8屆(1996)國術世界錦標賽e5選手sio比較, chit-ma2 e5選手實力, 技術iah是體質long2無te3比, 當然che kap目前選手本身e5意願kap生活條件真有關係. 現此時e5選手, gin2-a2 tioh8顧功課, 出社會--e5 tioh8顧經濟, 政府對選手e5獎勵kap輔導就業措施koh不足, 參與國武術運動無出路, chun2通過選拔chiann5做國手, ma7真oh全心投入集訓, 特別是出社會e5選手, 集訓1~2月日to7 e7無頭路, chiann5 che7 long2半路來放棄.
   另外1方面, 過去e5社會環境khah單純, 日--時做khang-khoe3, koh long2是了力e5 khang-khoe3, 無論做工iah choh田, 同時ma7算是teh訓練, 加強體能, 力量kap意志, 暗時e5消遣娛樂ma7是參加庄--nih e5南管, 歌a2戲, 陣頭; chit-ma2無kang5--a, tak8-e5 ju2來ju2 m7願chiah8苦, 休閒娛樂e5選擇ma7 ju2來ju2 che7, ju2來ju2複雜, chiah8-sit8 e5化學成份ma7 ju2來ju2 che7, 現代人e5體質kap體力自然退化, chit-ma2 e5選手koh理論khah重訓練, m7肯he7苦功, 實力, 技術, 體能, 力量當然to7 ju2來ju2輸--人.
   Tak8 te3拳long2有練氣kap力e5養生拳法, 真正beh練功夫, ai3 ui3養生拳法練起, 「氣」練e7成chiah有法tou7求穩定, tauh8-tauh8-a2加強功力, chiah koh來練重手拳. Tak8 e5階段long2 tioh8 khai時間kap精神苦練, 體會個人e5修為.
   台灣實實在在練功力--e5 kap參加比賽--e5 m7是kang7 1 tin7人, 重比賽--e5 m7是he7苦功teh練傳統功夫, ma7 m7是為tioh8榮譽iah個人修為, in是為tioh8獎金. Chit-ma2 e5 gin2-a2運動精神chiok bai2, beh chhoe7有運動精神, nge7肉底, 體力koh好--e5, phainn2 chhoe7--a, 好kha chiok少--e5. goa2考慮beh來去部落chhoe7原住民gin2-a2來訓練, m7-koh健康, 安全kap管理e5問題iau2 tioh8-ai3想辦法處理.
   Goa2一直有著開辦「武術大學」e5理想, 國內外beh oh8拳術iah傷科--e5 long2收, 重點khng3 ti7 lan2 e5傳統拳術, 傷科e5醫學理kap人品, 來讀chit間學校, 有學歷ma7有能力考tioh8漢醫執照, che對社會ma7是真大e5貢獻. 大學若辦e7成功, chiah koh計畫開辦高中部, 國中部kap國校部, chiann5做完整e5教學體系, 無論拳術iah傷科, long2是浸ju2久ju2深.
   Goa2 bat ti7楠西(Lam5-se)看tioh8 1 te3地, 前後是平地, 中a2是山坡地, 佔地幾10甲, kan-tann買地tioh8-ai3 7,000萬, 若起學校, 硬體kap軟體加加--起-來, hoan7-se3 ai3 khai到幾10億. Goa2心內teh按算, e7-tang3 ti7山--nih起廟寺, 像少林寺an2-ne, 廟寺e5收入e7-tang3支援學校e5經費. M7-koh過無joa7久goa2 to7 phoa3病, koh phainn2確定後續者kam2 beh照chit e5構想做--落-去, chiah無koh繼續進行. Chit e5夢看--來真oh實現.
二、國術kap武術
   2000年因為政權輪替, 理事長吳鴻昌宣佈第9屆世界錦標賽無限期停辦. 停辦chit pai2比賽對國術e5國際發展真傷. 以早辦世界錦標賽khai chiok che7錢, long2幾na7百萬. 停辦了後, 外國散真che7去, hou7中國武術協會giu2 chiok che7過--去, 損失真大. Goa2接手收soah chiann5 chiah8-lat8, koh無以早hiah che7經費thang phang2. 中國武協辦武術比賽採用亞奧運模式, 參加--e5 ai3納報名費, lan2 m7是, long2 khai錢請人來參加--e5, 應該ai3 toe3時勢變化改變chiah tioh8.
   停辦世界賽了後, lang3 8冬(1996~2004), 到goa2 e5手chiah koh辦第9屆世界錦標賽, ti7台南市運河舉辦. goa2 chit-ma2 teh籌備2007年第10屆世界國術錦標賽, 若辦e7成, 外國to7 koh e7吸oa2--來.
   國術kap武術比賽e5規定無siang5, 武術擊--tioh8算分e5範圍khah闊, 算分方式khah che7, 裁判e5手勢ma7無siang5, lan2國術用日本法, 武術用西洋法, 開始kap結束e5手勢tu2好to3-peng2.
   國術kap武術sio比較來講, 世界國術界long2 khah愛國術, 比較khah傳統性, 武術e5指定套路pinn3 kah be7-su馬戲團特技動作, 根本脫離武術e5範圍--a, kan-tann是1 e5形, 1種技術, 是「藝」nia5. 傳統國術注重精氣神, ai3有內涵, ai3有力, koh ai3有目神, 是teh比功力, 國際to7 kan-tann香港, 澳門kap日本khah愛武術比賽hit型--e5 nia5.
   若去拜訪中國武術協會, in long2 e7頭尾總招待, 真好禮a2 teh ka7 lan2款待, m7-koh goa2 boai3 siunn oa2--in, 驚e7有後遺症. In中國武術協會後壁有政治teh做指導--e5, 是teh統戰, beh打壓lan2 e5國際發展, 用強迫--e5, 用排斥--e5, 用利頭siann5--e5 long2有. In beh領導武術, koh佔tioh8亞運比賽項目, 勢面in ke真優勢.
   Chit-ma2武術比賽e5項目, 套路是phah現代套路, m7是傳統式--e5, 無論太極拳, 太極劍, 長拳, 南拳e5刀, 劍iah是長ke-si, 短ke-si, 是teh強調「藝」kap動作e5困難度, 姿勢chiok sui2, na2 teh特技表演--leh, iau2是傳統--e5 khah妥當. 散打ma7是an2-ne, long2 ou-peh8 phah ou-peh8跳, 根本to7超過武術範圍, 傳統是近身e5時chiah出手, he soah kui場比賽拳頭iah ke-si lang7來lang7去, he nah e7是正功夫?
   武術chit款重套路e5趨勢有年歲e5限制, to7 na2跳水iah是體操, hit種特技ai3少年--e5 chiah有才tiau7, ju2有歲骨頭ju2 teng7, nah有法tou7 an2-ne lang7? 功夫練ju2久, 力量e7減退, m7-koh體會kap修為e7 ju2深, che chiah是傳統武術e5精神.
   武術chit-ma2 chit種趨勢是少年gin2-a2 chiah有法tou7, 拳路phah kah hoe-pa-ni2-niau, m7是正經有功力--e5, 是架teh sui2 nia5, 是「技藝」e5層次. Hiah-e5 hong5邀請來台灣表演e5武術團, 看--起-來形long2 phah kah chiok sui2 chiok順, 其實lan2早前路邊teh走江湖賣藥a2--e5, chhin3-chhai2展--幾-步-a2, ma7 be7 khah輸in. In無向武功teh練, phah散手e5選手大部份long2 m7是練武術出身--e5, 顛倒是練拳擊iah是柔道--e5來teh參加武術e5散手, 正經練武術出身--e5無才tiau7 phah擂台, in siunn重ti7技藝, 形有出--來, be7堪得cheng--lah, m7-chiah in e5武術e7 hiah重套路, 無重ti7散phah.
   In散phah e5技術ma7 long2 ui3台灣傳--過-去-e5, 台灣1975年辦第1屆世界國術觀摩擂台賽e5時, to7有散打(徒手擂台)--a, lan2 4冬辦1 pai2世界錦標賽, 2000年無辦, lang3到2004年chiah辦第9屆. 中國武術2冬辦1 pai2世界武術錦標賽, chit-ma2 ma7 chiah第8屆nia5, in e5散手(徒手擂台)比賽規則koh是theh8 lan2 e5去改--e5. In to無hit lo7功夫, beh nah寫e7出規則?
   中國e5武術早to7失傳--a, 中國武術經過義和團, 對日本戰爭kap紅衛兵時代to7掃了了--a, 像chit-ma2 tiann7來台灣表演e5少林拳, 其實是借廣東拳e5形, 拳路long2 ou-peh8 phah, 實際teh行拳無teh運用功力, 是尾--a2 e5人看古冊ka-ti7造--出-來-e5, 無論南少林iah北少林e5拳路long2無應該是chit lo7款.
   In贏ti7政治實力kap包裝, khah gau5宣傳, 穿kah真sui2, 形ma7 phah kah真sui2, 實在講kam2有iann2 e7用--得, 全架勢liau5-liau5, kam2 e7摸--得? To無實在e5功力--leh. M7-koh in佔tioh8亞奧運比賽項目, lan2 e5社會拜洋心理koh chiok重, soah看lan2有真功夫e5傳統國術無夠重, long2 teh oh8中國武術hit形--e5.
   M7-koh中國武術協會hit peng5行到tann來, ma7 hoan頭來行傳統武術, to7是lan2講e5國術, 武術指定套路無法tou7擋久, 練到25歲to7無法tou7--a, 年歲khah有, 骨頭變硬to7無才tiau7 koh lang7 hit-koa2特技動作--a. Khah長遠來考慮, 無論養生iah是練功力, 國術/傳統武術chiah是正途.
三、領導者
   擔任台南市國術會理事長e5時期, 人事一直真無穩定, siong7第1順--e5是南商e5同窗侯景雲, 訓練場主任陳石貴ma7 be7-bai2, 其他--e5 to7 long2無kai3順利--a. 以早chhiann3工員ma7 chiok無穩定, 做件--e5 be7, 在額e5做工a2 to7 e7 mou5-hui. 來國術總會了後ma7 an2-ne, 除去chit-ma2郭小姐, 其他--e5 long2 chiok無穩定.
   Goa2一再teh檢討, hoan7-se3是制度問題, ma7 hoan7-se3是goa2 be7-hiau2管理, iah是對人siunn好? 對hiah-e5 chhiann3 e5工員iah國術會e5秘書, in私人e5 tai7-chi3 goa2無siann2 ai3管, 作業e5時chun7 chiah e7 ka7 in講ai3 an2-choann2做. Goa2 ma7 m7-bat teh ka7人辭頭路--e5, long2 ka-ti7 beh離職--e5. 想--來實在ma7 chiann5 ku怪, 像講ti7朋友hia看he軍用狗chiok phainn2--e5, 半買半sio送, ka7朋友討--來, 牽去到goa2工場hia beh顧厝, soah choann-a2 be7 pui7, 自來飼狗a2 long2 chit形--e5, sian7想to想無.
   接任國術總會理事長到tann, 任期內表現真平凡, 無siann2-mih大作為, m7-koh應當ma7 be7輸hou7過去將軍e5時代, khah早將軍khah有勢力, 人khah m7敢ou亂hoe, lan2是一般社會人, 無將軍hiah有力, tai7-chi3 tiann7 hou7人消極抵制soah sak無路來; khah早chhiann3 hiah che7秘書teh作業, chit-ma2 kan-tann chhiann3郭小姐1 e5專職秘書; 經費早前是專案補助, chit-ma2 long2部份補助, 實報實銷, 不足--e5 ai3 koh去走chong5, ham7職員e5月給ma7 be7-tang3用補助款來運用. Chiah-e5條件sio比較--起-來, 業務iah8無做pheng7 khah早khah bai2, 差ti7 chit-ma2無才tiau7維持武術巡迴表演隊nia5.
   Lan2資源khah無, 業務上khah an5--koa2, m7免siau3想beh辦kah joa7 chhiann-iann7. 無hiah che7秘書thang用, to7組織熱心者做義工, hoan咐tai7-chi3, 授權hou7人去進行, 人chiah e7服--你.
   領導者腹腸ai3闊, ma7 ai3知iann2 thang放權. Goa2做理事長m7-bat特別強調推廣十八羅漢拳, hou7國術總會各門派e5會員單位去發展kap發揮, an2-ne chiah做e7大. Goa2 ng3望任內有法tou7 phah khah好e5基礎, hou7後任e7-tang3 khah好做tai7-chi3.
   Beh做領導者, 本身ai3有實力kap基礎. Goa2以早hoann7台南市國術會e5時, hiah-e5 e7-tang3交帶e5親信死真che7去, 一般tu2 tioh8 chit lo7情形, teh崩e7真緊, ka-chai3 goa2能力khah強, 機運oan-na be7-bai2. 若m7是身軀邊e5親信死siunn che7去, goa2 chit-ma2 teh做e7 ke真khuinn3-oah8.
   真che7 tai7-chi3, lan2做領導者--e5 ai3真冷靜, 知iann2 siann2-mih人私底下teh bu2 siann2, m7-thang ka7公開, 替對方保留chit8-koa2退路, 若公開, 人choann-a2 kian3-siau3 tng2 siunn7-khi3 ka7 li2 piang2, m7-koh mai3 chhap--i, ai3用別項方法來化解, 顛倒交chit8-koa2 tai7-chi3 hou7 i去做, che是管理法. I若做kah歡喜, tai7-chi3 to7無--a, 若m7做, 是i無理. Ti7國術總會e5人事上, 有能力--e5 goa2 to7 e7 ka7用, 反對派ma7 kang7款, 若有心beh推sak國術, goa2 long2 be7排斥. 雖bong2有koa2會員團體khah be7服--lan2, m7-koh到tann掌控權iau2 ti7國術總會手頭, hong5 ke phenn--chit8-koa2 iah8無要緊--a.
   Lan2 e5立場ai3 khia7 hou7 chai7, 後尾門ai3守hou7 tiau5, 若無, to7免i7--a. 規矩ai3訂hou7嚴, 執行ai3 sio2-khoa2 pang3 khah leng7--leh, m7-koh目標ai3真明. 普通時goa2做tai7-chi3 ai3 si3-si3角角, 無要求100%, siong7無ma7 ai3 80~90%, 平常時a2講習e5手冊, 比賽e5規則long2 goa2寫--e5, che一定ai3真公正.
   人事方面, goa2有teh培養接任者, m7-koh cheng7到tann, 人才m7是無, 是負責e5任務long2進行kah hou7 goa2 be7放心--得. Chit部份是goa2 ai3趕緊koh計畫--e5.
   掌握國術總會到tann, goa2 iau2運作kah真順su7, 以早to7成立chiann5 che7單項協會, thang來加強ka-ti7 e5實力, ti7總會long2總40幾e5會員單位內底, goa2掌握e7 tioh8--e5 to7有10 e5, khah指揮be7行--e5極加ma7 chiah 10票nia5. 會員單位hiah-e5單項協會若控制無好勢, lan2組織to7真phainn2 khia7 e7 chai7, siong7無, 想beh sak siann2-mih tai7-chi3, khah e7有問題.
   後屆goan2 ka7總會改名做「國武術總會」, 武術方面已經成立武術聯盟, 加入國武術總會chiann5做1 e5會員單位. Ti7人事佈局方面, goa2研究真久, ka7武術人士隔1邊, boai3 hou7武術--e5 kap國術lam7 cho3-hoe2, 武術--e5 khah少年khah衝, 國術--e5 khah保守khah穩重, lam7 cho3-hoe3無tiann7 e7真有衝突. Chit-ma2 ti7 goa2手頭, 國術武術2項long2有teh辦, 後pai2換人做了後, 應當to7 e7分開進行--a, chit-ma2 chit款安排hou7人事ke khah安定, khah控制e7 tiau5, 推動業務e5時, 士氣ma7 e7 khah koan5.
   做領導者--e5 ai3有智慧kap能力. Goa2無chhiann3秘書長, chiann5 che7業務long2親身teh hoat8-loh8, 差不多tak8項to ai3 chhap, 比賽, 行文, 作業, 組織, 國際交流kap講習, 無1項lau3-kau--e5, ham7比賽e5設備to tioh8 goa2來煩惱, 無人有才tiau7 tau3負責, 準有, ma7 tiann teh thut-chhe5, goa2 kang7款ai3去ka7收續. Goa2做理事長實在是校長koh兼kong3鐘.
   Lan2有1句話講:「萬兵e7得, 一將難求.」 e7-tang3做大將--e5, 一定有khah獨特e5所在, 若m7是腦智to7是武力, 做元帥--e5 koh ai3有hoann7盤, 佈局kap整合e5智謀.
   自以早, 交帶goa2 siann2-mih tai7-chi3, ka7工作指派e5單a2交hou7--goa2 to7 e7-sai2, 經費以外long2免煩惱ma7免支援, 時間到, goa2 to7 long2處理kah好勢好勢. Chit-ma2 to7是害ti7手下無勇將, 無人有充分e5能力來分擔職務.
   Goa2 teh安排人事職務iah是交派任務, long2真了解tak8 e5人e5性質kap不足, 預算可能e7出siann2-mih問題, long2 koh e7安排其他kha手補不足, ka7問題排除, 預防tai7-chi3變大條phainn2收續.
   連任了後, 會務處理ai3全面檢討, ai3改變作風, ai3放權hou7副理事長iah是其他理事去負責, be7-tang3 koh long2 ng3 goa2理事長1 e5 teh chong5. 後pai2 keng2理監事, 經濟條件ai3 chhoe7有才tiau7--e5.
   雖bong2條件chiah-ni7不足, goa2 iau2是keng--落-來-a, goan2會務一直做, 錢一直khai, m7-koh goa2有teh chat, 知iann2能力限度到toh位, ma7是an2-ne, m7-chiah財務m7敢交hou7別人hoann7. Ka-chai3 goa2對行政業務熟手--a, 對辦比賽ma7真了解, 用siong7省錢e5方式teh phang2, chiah有才tiau7一直運作--落-去.
   Tak8-e5 long2是國術界e5人, 若e7-tang3 kinn5 cho3-hoe2, mai3 siunn過頭teh想ka-ti7 e5利益, lan2國術iau2是有thang大發展.

後記
   國術總會第11屆理監事任期到, 照規定ai3 ti7 2005年底改選, 第8屆世界武術錦標賽延到2005年12--月舉辦, 比賽結束了完成成果kap檢討報告, koh處理年度結算, 清查會籍, 召開第11屆siong7尾1 pai2理監事會議, m7-chiah進行改選e5會員代表大會延到2006年1月底, 改選e5過程真平順, chiah che7冬來goa2 e5領導kap付出ma7得tioh8眾會員e5肯定ham7認同, 順利連任第12屆國武術總會理事長, thang繼續來推展第11屆上任以來e5各項事工.
   Chit pai2會員代表大會有43 e5會員單位代表, 會--nih選出27 e5理事kap 9 e5名監事, chiah koh ui3內底選出9 e5常務理事kap 3 e5常務監事, 新任副理事長是鄭信志, 吳明哲kap楊美蓉.
   目前e5理事成員long2是各會員單位(縣市國術會iah各單項協會) e5理事長, 對理事會議e5會務討論kap推sak, e7 koh khah有效率. 同時, 新e5理事ma7比過去khah少年, 真che7中生代接手, 資深者優勢ti7 khah有聲望, khah有經驗ma7 khah穩重, m7-koh相對步調e7 khah慢khah oh進步, 效率ma7 khah輸--人. 新e5人事e7有新e5氣象, ng3望e7-tang3引動國術界koh khah大e5推展.
   第11屆理事長任內, tak8項比賽e5競賽規則long2完備--a, 國內外比賽ma7 long2順利進行. 第12屆chhim2開始, 2月中to7 ti7台南市舉辦講習, 春季聯賽kap及亞運武術賽, 世界青少年武術錦標賽koh有兩岸交流太極拳國際觀摩賽3項比賽e5選手選拔賽.
   接續e5重點khang-khoe3 pun做幾e5方面來進行: 國際交流, 國際比賽, 國內比賽, 會籍ham7組織, 選訓工作等等.
   第11屆理事長任內對國際交流e5 khang-khoe3 khah不足, 雖bong2 bat訪問日本, 澳門, 香港kap北京, ma7召開國際聯盟會員代表大會, m7-koh人力, 物力chiah-e5資源不足, khang-khoe3 e5推展chiann5有限. 未來e7設法加強.
   Ti7國際比賽方面, 選手e5成績普遍無好, 選訓步調無kang5佔真要緊e5因素. 參加國際比賽e5選手, 套路項目iau2維持一定e5水準, m7-koh散打項目soah iau2真大e5提升空間, 目前成立選訓小組來長期觀察, 掌握選手e5狀況kap集訓e5課程安排kiau執行, 選手ai3嚴格訓練, 加強競爭e5實力. 選訓小組召集人是國家代表隊總教練楊基龍, 定期召集選訓小組報告訓練執行進度, 參詳對策, 應當e7-tang3改善選訓e5問題.
   國內比賽方面, 行政, 教練kap裁判e5素質iah是專業long2 koh tioh8提升, 現此時A級裁判kap教練long2無充足e5人才/ 對新進裁判ai3 koh khah注重講習ham7訓練, 過去真che7是ui3教練退--落-下e5人來轉做裁判, 無重視培訓專職裁判e5 khang-khoe3.
   國內比賽e5裁判khang-khoe3, goa2考慮beh tauh8-tauh8-a2 ka7裁判長kap行政操盤e5職務交hou7少年--e5接, 雖bong2少年--e5能力, 資格kap歷練long2 khah不足, m7-koh e7-tang3安排資深者tau3協助. 基層教練ma7 ai3 an2-ne做, 資深che7歲--e5 ai3慢慢a2轉做輔助少年--e5 e5角色, hou7中生代累積能力, an2-ne來chiah 有才tiau順利傳承.
   會籍kap組織方面ai3加強管理. Goa2目前強調回歸制度, chiah-e5制度過去to7有訂, m7是goa2 chiunn7任chiah chhong3--e5, 照制度行chiah e7-tang3爭議, ma7 hou7人有明確e5規定thang遵守/ Chit-ma2 tng teh進行全國會員會籍e5總清查kap總整理, 國武術總會e5會員long2是團體會員, 會員單位有縣市國術會, 單項運動協會kap縣市體育會委員會, 個人會員, 館會員iah其他團體會員e7-sai2加入chiah-e5團體, 來chiann5做總會e5會員, 未來因為體總對制度e7 ju2嚴正要求, 選手, 教練, 裁判long2 ai3納入總會e5管理.
   Koh khah積極ka7國術運動推廣做為強健身體e5全民運動, ma7是chiok要緊e5會務推展khang-khoe3, 加強基層組織團體e5發展, 是siong7 tai7先e5工作要項.
