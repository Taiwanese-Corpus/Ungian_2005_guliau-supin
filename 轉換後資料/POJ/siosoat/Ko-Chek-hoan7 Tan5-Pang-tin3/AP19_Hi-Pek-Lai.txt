Kia3 Hou7 Hi-Pek-Lai5-Lang5 E5 Phe

Te7 1 ChiuN

Siong7-chu2 thong-koe3 I e5 KiaN2 sou2 kong2 e5 oe7:
	1) Kou2-cha2 Siong7-chu2 thong-koe3 I e5 tai7-gian5-jin5, chin-che7 pai2 eng7 chin-che7 khoan2 e5 hoat-tou7 tui3 lan2 e5 chou2-sian kong2-oe7,  2) tan7-si7 chai7 chit e5 boat8-se3, I u7 thong-koe3 I e5 KiaN2 tui3 lan2 kong2-oe7. I chiu7-si7 Hit-ui7 Siong7-chu2 thong-koe3 I lai5 chhong3-cho7 u2-tiu7, ia7 chiu7-si7 Siong7-chu2 keng2-soan2 I lai5 chiang2-koan2 ban7-but8 e5.  3) I hoan2-sia7 Siong7-chu2 eng5-iau7 e5 kong-hui; I si7 Siong7-chu2 pun2-seng3 e5 siau3-siong7, eng7 I u7 koan5-leng5 e5 chin-to7 lai5 teh i5-chhi5 u2-tiu7 e5 tiat8-su7. I se2-chheng jin5-lui7 e5 choe7-ko3 liau2-au7, chai7 thian-siong7 che7 toa3 choe3-ko Chu2-koan5-chia2 Siong7-chu2 e5 chiaN3-peng5.

Seng3 chu2 pi2 thian-sai3 khah ui2-tai7:
	4) Siong7-chu2 the5-seng I e5 KiaN2, hou7 I pi2 thian-sai3 khah ui2-tai7, tu2 chhin-chhiuN7 Siong7-chu2 sou2 siuN2-su3 I e5 mia5 pi2 in e5 khah chun-kui3.  5) In-ui7 Siong7-chu2 m7-bat tui3 jim7-ho5 chit8 e5 thian-sai3 kong2,
“Li2 si7 Goa2 e5 KiaN2; Goa2 kin-na2-jit8 seN Li2.”
Siong7-chu2 ia7 m7-bat chi2 jim7-ho5 chit8 e5 thian-sai3 kong2,
“Goa2 boeh cho3 I e5 Lau7-pe7, Boeh hou7 I cho3 Goa2 e5 KiaN2.”
6) Siong7-chu2 tu2 boeh chhe-phai3 I e5 Toa7-kiaN2 lai5-kau3 chit se3-kan e5 si5 ia7 u7 kong2,
“Siong7-chu2 e5 thian-sai3 long2 tioh8-ai3 keng3-pai3 I.”
7) Koan-he7 thian-sai3 Siong7-chu2 an2-ne kong2:
“Siong7-chu2 hou7 I e5 thian-sai3 chiaN5-cho3 hong, Iu7-koh hou7 I e5 lou5-pok8 chiaN5-cho3 hoe2-chih8.”
8) Tan7-si7 koan-he7 Seng3 Chu2, Siong7-chu2 u7 kong2:
“Siong7-chu2 a3, Li2 e5 po2-cho7 ban7-se3 bu5-kiong5! Li2 eng7 cheng3-gi7 thong2-ti7 Li2 e5 Ong5-kok.  9) Li2 thiaN3 kong-gi7 e5 lang5, oan3-hin7 put-gi7 e5 lang5. In-ui7 an2-ne Siong7-chu2, Li2 e5 Siong7-chu2 chiah keng2-soan2 Li2, Iu7-koh siuN2-su3 Li2 kong-eng5 e5 hi2-lok8, pi2 I siuN2-su3 hou7 Li2 e5 tang5-phoaN7 e5 hi2-lok8 ke chin toa7.
10) I ia7 kong2:
“Chu2 a3, Li2 khi2-chhou chhong3-cho7 te7, Li2 iu7-koh chhin-chhiuN7 chhong3-cho7 thiN.  11) ThiN-te7 long2 e7 biat8-bong5, Li2 e7 eng2-kiu2 siong5-chun5. ThiN-te7 long2 e7 chhin-chhiuN7 saN-khou3 ku7 khi3;  12) Li2 e7 chiong thiN-te7 chhin-chhiuN7 goa7-saN ka7 in kng2 khi2-lai5, ThiN-te7 e7 chhin-chhiuN7 saN-khou3 kai2-pian3. Tan7-si7 Li2 eng2-kiu2 put-pian3, eng2-oan2 be7 lau7.”
13) Siong7-chu2 m7-bat tui3 I jim7-ho5 chit8 e5 thian-sai3 kong2:
“Che7 toa3 Goa2 e5 chiaN3-peng5, theng3-hau7 Goa2 hou7 Li2 e5 tek8-jin5 Cho3 kha-tiam7 lai5 hou7 Li2 khoa3-kha.”
14) Na7 an2-ne thian-sai3 kiu3-keng3 si7 sim2-mih? In long2 si7 su7-hong7 Siong7-chu2 e5 leng5, hou7 Siong7-chu2 chhe-phai3 lai5 pang-chou7 teh-boeh tit-tioh8 chin2-kiu3 e5 lang5 e5 leng5.

Te7 2 ChiuN

Ui2-tai7 e5 chin2-kiu3:
	1) Sou2-i2 lan2 tioh8 koh-khah kian-siu2 lan2 sou2 thiaN e5 chin-to7, chiah be7 chiam7-chiam7 li7-khui khi3.  2) Thian-sai3 sou2 thoan5 e5 oe7 i2-keng cheng3-beng5 si7 chin e5, sou2-i2 na7 u7 lang5 bo5 chun-heng5 a2-si7 poe7-gek8, to(NN toh8) e7 siu7 eng3-tit e5 chhu2-hoat8.  3) An2-ne lan2 na7 tui3 chiah-nih8 toa7 e5 kiu3-in bo5 koan-sim, boeh an3-choaN2 siam2-pi7 Siong7-chu2 e5 chhu2-hoat8? Chu2 pun2-sin siong7 tai7-seng kong-piau2 chit e5 kiu3-in. U7 thiaN-kiN3 I kong-piau2 e5 lang5 ka7 goan2 cheng3-beng5 he si7 chin e5.  4) Kang7-si5 Siong7-chu2 ia7 hian2 tai7-leng5 e5 sin5-chek, ki5-su7 kap chhiau-chu7-jian5 e5 su7 lai5 cheng3-beng5 hiah-e5 lang5 sou2 kong2 e5. I ia7 chiau3 I e5 chi2-i3 hun-phoe3 Seng3 Leng5 e5 in-su3.

Chin2-kiu3 e5 khai-thok-chia2:
	5) Siong7-chu2 (NN peng7) bo5 hou7 thian-sai3 cho3 chit e5 I teh-boeh chhong3-cho7 e5 se3-kai3 e5 thong2-ti7-chia2 --- chit e5 se3-kai3 chiu7-si7 lan2 sou2 boeh kong2 e5.  6) Ti7 Seng3-keng u7 chit8 sou2-chai7 kong2:
“Siong7-chu2 a3, lang5 u7 sim2-mih liau2-put-khi2, Li2 na2 tioh8 ka7 i koan-sim?  Put-ko3 si7 chit8 e5 lang5, u7 sim2-mih liau2-put-khi2, Li2 na2 tioh8 ka7 i chiau3-kou3?  7) Li2 chiam7-si5 hou7 i e5 te7-ui7 pi2 thian-sai3 khah ke7, Li2 siuN2-su3 I kun-ong5 e5 eng5-iau7 kap chun-kui3,  8) Lai5 hou7 I koan2-hat ban7-but8.”
Chit toaN7 kong2 Siong7-chu2 hou7 lang5 “Koan2-hat ban7-but8”; an2-ne beng5-beng5 pau-ham5 it-chhe3 e5 mih8. Tan7-si7 hian7-chai7 lan2 bo5 khoaN3-kiN3 lang5 teh koan2-hat ban7-but8.  9) M7-ku2 lan2 u7 khoaN3-kiN3 Ia5-sou! I chiam7-si5 pi7 kang3 loh8-lai5 pi2 thian-sai3 khah ke7, thang chun-chiau3 Siong7-chu2 e5 in-hui7, lai5 ui7 jin5-lui7 si2. In-ui7 I sou2 siu7 e5 si2-bong5, taN lan2 u7 khoaN3-kiN3 I ti3 eng5-iau7 kap chun-kui3 e5 ong5-koan.  10) Chhong3-cho7 ban7-but8, po2-choan5 ban7-but8 e5 Siong7-chu2, ui7-tioh8 boeh in2-chhoa7 chin-che7 kiaN2-ji5 lai5 hun-hiong2 I e5 eng5-iau7,  hou7 Ia5-sou thong-koe3 khou2-lan7 lai5 seng5-choan5, che si7 chin hap8-sek e5 tai7-chi3. In-ui7 Ia5-sou chiu7-si7 in tit-tioh8 chin2-kiu3 e5 khai-thok-chia2.
	11) Seng3-hoa3 pat8-lang5 e5 Ia5-sou, kap chiah-e5 pi7 seng3-hoa3 e5 lang5, long2 si7 tui3 kang7 chit8 e5 lau7-pe7 chhut e5. Chiu7-si7 in-ui7 an2-ne, Ia5-sou chheng-hou in cho3 hiaN-ti7 (NN peng7) be7 kam2-kak kian3-siau3.  12) Chiau3 I sou2 kong2,
“Siong7-chu2 a3, Goa2 boeh tui3 Goa2 e5 hiaN-ti7 thoan5-iong5 Li2 e5 tai7-chi3, Goa2 boeh chai7 hoe7-chiong3 e5 bin7-cheng5 hiong3 Li2 chhiuN3 chan3-bi2 e5 koa.”
13) I ia7 kong2,
“Goa2 boeh sin3(NN lai7) Siong7-chu2.”
I iu7-koh kong2,
“Goa2 kap Siong7-chu2 sou2 siuN2-su3 Goa2 e5 kiaN2-ji5 cho3-hoe2 ti7 chia.”
	14) Ki3-jian5 I sou2 chheng-hou cho3 kiaN2-ji5 e5, si7 u7 bah kap hoeh e5 lang5, Ia5-sou pun2-sin ia7 chiaN5-cho3 kap in kang7-khoan2 lai5 u7 kiong7-thong e5 jin5-seng3.  I an2-ne cho3, thang thong-koe3 I e5 si2-bong5 lai5 hui2-biat8 koan2-hat si2-bong5 e5 Mou5-kui2,  15) an2-ne lai5 kai2-kiu3 hiah-e5 in-ui7 kiaN-si2, it-seng teh cho3 lou5-le7 e5 lang5.  In-ui7 I sou2 koan-sim e5, beng5-beng5 m7-si7 thian-sai3, si7 chiau3 Seng3-keng sou2 kong2, “I koan-sim A-pek-lah8-han2 e5 kiaN2-sun.”  17) I3-su3 chiu7-si7 kong2, ui7-tioh8 boeh cho3 cheng3-lang5 tiong-sit8 chu5-pi e5 che3-si-tiuN2, lai5 su7-hong7 Siong7-chu2, thang hou7 cheng3-lang5 e5 choe7 tit-tioh8 sia3-bian2, chai7 kok hong-bin7 I tioh8-ai3 chiaN5-cho3 kap I e5 hiaN-ti7 kang7-khoan2.  18) In-ui7 I pun2-sin u7 siu7-khou2 koh siu7 chhi3-tham3, taN I e7-tang3 kiu3-chou7 hiah-e5 siu7 iu2-hek8 e5 lang5.

Te7 3 ChiuN

Ia5-sou pi2 Mou5-se khah ui2-tai7:
	1) PeN5-peN5 siu7 Siong7-chu2 seng3-tiau3 cho3 Ki-tok-tou5 e5 hiaN-ti7 a3! Lin2 khoaN3 Ia5-sou. I si7 Siong7-chu2 chhe-phai3 lai5 cho3 lan2 sou2 sin3-hong7 e5 chong-kau3 e5 Che3-si-tiuN2.  2) In-ui7 I tui3 keng2-soan2 I lai5 cho3 chit hang7 kang-chok e5 Siong7-chu2 tiong-seng5, tu2 chhin-chhiuN7 Mou5-se chai7 Siong7-chu2 e5 choan5 ka-teng5-lai7 tui3 i e5 kang-chok tiong-seng5.  3) Khi2-chhu3 e5 lang5 pi2 i khi2 hit keng chhu3 siu7 khah toa7 e5 eng5-i7. Kap an2-ne kang7-khoan2, Ia5-sou e7-tat8-tit siu7 pi2 Mou5-se koh-khah toa7 e5 eng5-iau7.  4) Tong-jian5 mui2 chit8 keng chhu3 long2 si7 u7 lang5 khi2 e5 --- tan7-si7 kian3-cho7 ban7-mih8 e5 si7 Siong7-chu2。5) Mou5-se chai7 Siong7-chu2 e5 choan5 ka-teng5-lai7 chin tiong-seng5. I si7 lou5-pok8; i(NN I) u7 kong2-khi2 Siong7-chu2 chiong-lai5 boeh kong2 e5 tai7-chi3.  6) Tan7-si7 Ki-tok cho3 KiaN2 chin tiong-seng5 lai5 koan2-li2 Siong7-chu2 e5 ka-teng5. Lan2 na7 kian-chhi5 iong2-khi3, khak-sin3 lan2 sou2 giong2-bong7 e5, lan2 chiu7-si7 I e5 ka-chok8.

Siong7-chu2 chu2-bin5 e5 an-sek:
	7) In-ui7 tu2 chhin-chhiuN7 Seng3 Leng5 sou2 kong2:
“Lin2 kin-na2-jit8 na7 thiaN-kiN3 Siong7-chu2 e5 oe7,  8) Chiu7 m7-thang chhin-chhiuN7 lin2 poe7-gek8 Siong7-chu2 hit e5 si5, Lin2 chai7 khong3-ia2-tiong ka7 I chhi3-tham3 hit e5 jit8 hiah-nih8 kou3-chip.  9) Siong7-chu2 kong2, ti7 hia lin2 e5 chou2-sian sui-jian5 si3-chap8 ni5 e5 tiong-kan U7 khoaN3-kiN3 Goa2 sou2 cho3 e5 tai7-chi3, siong7-chhiaN2 ka7 Goa2 chhi3-tham3, ka7 goa2 kho2-giam7.  10) In-ui7 an2-ne goa2 chiah siu7-khi3 hiah-e5 lang5, sou2-i2 Goa2 kong2, ‘In si5-siong5 siuN7 m7-tioh8; in long2 bo5 jim7-sek goa2 e5 chok-hong.’  11) Goa2 siu7-khi3, lip8-se3 kong2: ‘In choat8-tui3 be7-eng7-tit jip8-lai5 kap Goa2 cho3-hoe2 an-sek!’”
	12) Chu-ui7 hiaN-ti7: lin2 tioh8 sio2-sim, long2 m7-thang phaiN2 sim-heng7(NNheng), m7 sin3 lai5 poe7-gek8 eng2-seng e5 Siong7-chu2.  13) Seng3-keng sou2 kong2, than3 lan2 iau2 u7 “kin-na2-jit8”, lin2 tioh8 mui2 jit8 hou7-siong khoan3-bian2, chiah bo5 lang5 e7 siu7 choe7-ok khi-phian3, lai5 pian3-seng5 kou3-chip.  14) In-ui7 lan2 na7 chiong khi2-chhou khak-sit8 e5 sin3-sim kian-chhi5 tau3-te2, lan2 chiu7 long2si7 Ki-tok e5 tang5-phoaN7.
	15) Seng3-keng an2-ne kong2:
“Lin2 kin-na2-jit8 na7 thiaN Siong7-chu2 e5 oe7, Tioh8 m7-thang chhin-chhiuN7 poe7-gek8 Siong7-chu2 hit e5 si5 hiah-nih8 kou3-chip.”
16) Hiah-e5 u7 thiaN-kiN3 Siong7-chu2 e5 oe7, ji5-chhiaN2 lai5 poe7-gek8 I e5, si7 sim2-mih-lang5? Su7-sit8 si7 hiah-e5 hou7 Mou5-se tui3 Ai-kip8 chhoa7 chhut-lai5 e5 lang5 long2-chong2.  17) Siong7-chu2 si3-chap8 ni5 ku2 siu7-khi3 sim2-mih-lang5? I siu7-khi3 hoan7-choe7 e5 lang5 kap si2 toa3 khong3-ia2-tiong e5 lang5.  18) Siong7-chu2 lip8-se3 kong2, “In choat8-tui3 be7-eng7-tit jip8 lai5 kap goa2 cho3-hoe2 an-sek” --- I kiu3-keng3 si7 teh kong2 sim2-mih-lang5? I si7 teh kong2 hiah-e5 poe7-gek8 e5 lang5.  19) An2-ne lan2 chai-iaN2 in-ui7 in bo5 sin3 chiah be7-tang3 jip8-khi3.

Te7 4 ChiuN

	1) TaN Siong7-chu2 i2-keng u7 eng3-un2 lan2 e7-eng7-tit jip8-khi3 kap I cho3-hoe2 an-sek. Sou2-i2 lan2 tioh8 kiaN-kiaN-hiaN5-hiaN5, lin2 chiah bo5 lang5 e7 hou7 lang5 khoaN3-cho3 bo5 chu-keh thang jip8-khi3 tit-tioh8 hit e5 an-sek,  2) In-ui7 lan2 kap in kang7-khoan2, ia7 u7 thiaN-tioh8 Hok-im. In u7 thiaN-tioh8 chin-to7, tan7-si7 tui3 in bo5 li7-ek, in-ui7 in thiaN chin-to7 e5 si5, bo5 eng7 sin3-sim lai5 chiap-siu7.  3) Sou2-i2 lan2 u7 sin3 e5 lang5 e7-tang3 jip8-khi3 kap I cho3-hoe2 an-sek. Tu2 chhin-chhiuN7 I kong2,
“Goa2 siu7-khi3, lip8-se3 kong2: ‘In choat8-tui3 be7-eng7-tit jip8-lai5 kap Goa2 cho3-hoe2 an-sek!’”
Sui-jian5 I chhong3-cho7 u2-tiu7 e5 si5, I e5 kang-chok chiu7 oan5-seng5 a7, tan7-si7 I iau2-ku2 an2-nekong2.  4) In-ui7 koan-he7 te7-chhit jit8, Seng3-keng u7 chit8 sou2-chai7 kong2, “Siong7-chu2 te7-chhit jit8 theng5-chi2 it-chhe3 e5 kang-chok lai5 an-sek.”  5) Kang7 chit hang7 tai7-chi3 Seng3-keng iu7-koh kong2: “In choat8-tui3 be7-eng7-tit jip8-lai5 kap Goa2 cho3-hoe2 an-sek.”  6) Hiah-e5 tai7-seng thiaN-tioh8 Hok-im e5 lang5, bo5 jip8-khi3 kap Siong7-chu2 cho3-hoe2 an-sek, in-ui7 in bo5 sin3. M7-ku2 ki5-tha e5 lang5, pi7 in2-chun2 jip8-khi3 kap Siong7-chu2 cho3-hoe2 an-sek.  7) Siong7-chu2 leng7-goa7 siat-teng7 chit8 jit8 kio3-cho3 ‘Kin-na2-jit8”. lai5 teh piau2-si7 hit e5 tai7-chi3. chin-che7 ni5 au7 I thong-koe3 Tai7-pit8, eng7 goa2 i2-keng u7 in2-iong7 koe3 e5 oe7 kong2, 
“Lin2 kin-na2-jit8 na7 thiaN-tioh8 Siong7-chu2 e5 oe7, Chiu7 m7-thang kou3-chip.”
	8) Siat-su2 Iok-su-a na7 u7 in2-chhoa7 in chin3-jip8 Siong7-chu2 e5 an-sek, au7-lai5 Siong7-chu2 chiu7 be7 koh kong2-khi2 leng7-goa7 chit8 jit8.  9) Tan7-si7 sui-jian5 si7 an2-ne, iau2-ku2 u7 lau5 chit8 e5 an-sek hou7 Siong7-chu2 e5 chu2-bin5, chhin-chhiuN7 Siong7-chu2 chai7 te7-chhitjit8 an-sek.  10) In-ui7 jip8-khi3 kap Siong7-chu2 cho3-hoe2 an-sek e5 lang5, ia7 e7 theng5-chi2 i e5 kang-chok lai5 an-sek, chhin-chhiuN7 Siong7-chu2 ia7 an2-ne lai5 an-sek.  11) An2-ne lan2 tioh8 chin7 lan2 e5 lek8-liong7, jip8 lai5-khi3 kap Siong7-chu2 cho3-hoe2 an-sek. Lan2 bo5-lun7 sim2-mih-lang5, m7-thang chhin-chhiuN7 in hoan2-gek8 soah be7-tang3 jip8-khi3.
	12) In-ui7 Siong7-chu2 e5 chin-to7 si7 oah8 e5, si7 u7 hau7-leng5 e5, pi2 jim7-ho5 chit8 ki siang-bin7 to-chhui3 e5 kiam3 long2 khah lai7. Bo5-lun7 sim2-mih long2 chhak8 thau3-koe3, chhak8-thau3 leng5-hun5 kap sim-leng5, koan-chiat kap kut-chhoe2 kau-chiap e5 sou2-chai7. Siong7-chu2 e5 chin-to7 e7 phoaN3-piat8 lang5 sim-lai7 e5 iok8-bong7 kap su-siong2.  13) Bo5 chit8 hang7 e7-tang3 un2-moa5 Siong7-chu2. Mui2 chit8 e5 siu7-cho7-but8 long2 hian2-lou7 kong-khai chai7 I e5 bak8-chiu cheng5; lan2 tui3 I ia7 eng-kai tioh8 an2-ne cho3.

Ui2-tai7 e5 Che3-si-tiuN2 Ia5-sou:
	14) Sou2-i2 lan2 tioh8 kian-siu2 lan2 sou2 sin3-hong7 e5 chin-to7, in-ui7 lan2 u7 chit8 ui7 ui2-tai7 e5 Che3-si-tiuN2, chiu7-si7 Ia5-sou, Siong7-chu2 e5 KiaN2. I i2-keng khi3-kau3 Siong7-chu2 e5 bin7-cheng5 a7.  15) Lan2 e5 che3-si-tiuN2 (NN peng7) m7-si7 be7 tong5-cheng5 lan2 e5 loan2-jiok8 e5. I chhin-chhiuN7 lan2 chai7 kok hong-bin7 siu7 chhi3-tham3, tan7-si7 long2 bo5 hoan7-choe7.  16) Sou2-i2 lan2 tioh8 iong2-kam2, lai5 khi3-kau3 Siong7-chu2 in-hui7 e5 po2-cho7-cheng5. Ti7 hia lan2 u7 su-iau3 e5 si5, e7 tit-tioh8 chu5-pi kap in-hui7 lai5 pang-chou7 lan2.

Te7 5 ChiuN

	1) Mui2 chit8 e5 che3-si-tiuN2 to si7 tui3 cheng3-lang5 e5 tiong-kan soan2 chhut-lai5, jim7-beng7 i lai5 ui7 in su7-hong7 Siong7-chu2 e5. I ui7 cheng3-lang5 e5 choe7-ko3 hong7-hian3 le2-but8 kap che3-phin2.  2) I ka-ti7 ki3-jian5 chai7 chin-che7 hong-bin7 loan2-jiok8, chiu7 e7-tang3 un-jiu5 tui3-thai7 hiah-e5 bo5 ti3-sek e5 kap cho3 m7-tioh8 e5 lang5.  3) Iu7-koh in-ui7 i(NNI) pun2-sin loan2-jiok8, i(NNI) put-tan7 tioh8 ui7 cheng3-lang5 e5 choe7-ko3, ji5-chhiaN2 ia7 tioh8 ui7 i(NNI) ka-ti7 e5 choe7-ko3 hian3 che3-phin2.  4) Bo5 lang5 e7-tang3 sui5-pian7 tit-tioh8 che3-si-tiuN2 e5 eng5-i7. Lang5 u7 siu7-tioh8 Siong7-chu2 e5 seng3-tiau3 chiah e7-tang3 cho3 che3-si-tiuN2 --- tu2 chhin-chhiuN7 A-lun5 si7 siu7-tioh8 seng3-tiau3 e5.
	5) Kap an2-ne kang7-khoan2, Ki-tok ia7 bo5 ka-ti7 lai5 cheng-chhu2 che3-si-tiuN2 e5 eng5-iau7. Tian-to3 si7 Siong7-chu2 tui3 I kong2,
“Li2 si7 Goa2 e5 KiaN2; Kin-na2-jit8 Goa2 seN Li2.”
6) Leng7-goa7 chit8 sou2-chai7 I ia7 u7 kong2,
“Li2 e7 chiau3 Bek8-ki-se2-tek e5 sun7-liat8, Eng2-oan2 cho3 che3-si.”
	7) Ia5-sou chai7-se3 e5 si5, hiong3 Hit-ui7 e7-tang3 chin2-kiu3 I thoat-li7 si2-bong5 e5 Siong7-chu2, lau5 bak8-sai2 toa7 siaN ki5-to2 khun2-kiu5. In-ui7 I khiam-pi khian5-seng5, Siong7-chu2 chiu7 in2-chun2 I e5 ki5-to2.  8) I sui-jian5 si7 Siong7-chu2 e5 KiaN2, keng-koe3 chhian-sin ban7-khou2 lai5 hak8-sip8 sun7-chiong5.  9) I ki3-jian5 pi7 seng5-choan5, chiu7 chiaN5-cho3 hiah-e5 hok8-chiong5 I e5 lang5 eng2-oan2 chin2-kiu3 e5 goan5-thau5.  10) Siong7-chu2 ia7 jim7-beng7 I cho3 Bek8-ki-se2-tek e5 sun7-liat8-tiong e5 che3-si-tiuN2.

Keng2-kai3 poe7-kau3:
	11) Koan-he7 chit hang7 tai7-chi3, goan2 u7 chin-che7 oe7 bo5 kong2 be7-eng7-tit, tan7-si7 chin oh-tit tui3 lin2 soat-beng5, in-ui7 lin2 e5 li2-kai2-lek8 chin tun7.  12) Lin2 koe3-khi3 u7 chhiong-hun e5 si5-kan thang chiaN5-cho3 lau7-su, tan7-si7 lin2 iau2-ku2 su-iau3 lang5 lai5 ka3 lin2 Siong7-chu2 chhou-pou7 e5 chin-to7. Lin2 bo5 chiah8 png7, iau2-ku2 tioh8 chiah8-leng.  13) Tioh8 chiah8-leng e5 iau2-ku2 si7 se3-han3 gin2-na2, tui3 ho2-phaiN2-su7 long2 bo5 keng-giam7.  14) Kap an2-ne siong-hoan2, png7 si7 toa7-lang5 teh chiah8 e5, in e5 ti-kak keng-koe3 sit8-te7 e5 hun3-lian7, e5-tang3 hun-piat8 ho2-phaiN2.

Te7 6 ChiuN

	1) Sou2-i2 lan2 tioh8 chiong koan-he7 Ki-tok chhou-pou7 e5 to7-li2 pang3 toa3 chit8 piN, hiong3-chian5 lai5 gian2-kiu3 chhim-o3 e5 kau3-gi7. Lan2 m7-thang tiong7-sin tui3 kau3-gi7 e5 ki-chhou2 koh lai5 khai-si2: chiu7-si7 chhin-chhiuN7 kau3-hun3 lang5 pang3-sak e7 in2-khi2 si2-bong5 e5 heng5-ui5; tioh8 sin3 Siong7-chu2;  2) Koan-he7 se2-le2 e5 ka3-si7, an3-chhiu2-le2; si2-lang5 e5 hok8-hoat8, kap eng2-oan2 e5 sim2-phoaN3 teng2-teng2.  3) Lan2 lai5 chian5-chin3! Siong7-chu2 na7 in2-chun2, che chiu7-si7 goan2 sou2 boeh cho3 e5.
	4) In-ui7 hiah-e5 poe7-kau3 e5 lang5, na2 e7-tang3 koh hou7 lang5 chhoa7 tng2-lai5 hoe3(NNhoe2)-kai2? In u7 chit8 si5 chai7 Siong7-chu2 e5 kong-beng5-tiong, u7 chiah8-tioh8 thian-siong7 in-su3 e5 chu-bi7, ia7 u7 hun-hiong2 tioh8 Seng3 Leng5.  5) In keng-giam7 e5 kiat-ko2 chai-iaN2 Siong7-chu2 e5 chin-to7 si7 ho2 e5, ia7 u7 kam2-kak lai5-se3 e5 koan5-leng5.  6) An2-ne in siong7-chhiaN2 poe7-kau3! Boeh koh hou7 in hoe5-thau5 hoe3(NNhoe2)-kai2 si7 ban7-put-kho2-leng5 e5 tai7-chi3, in-ui7 in si7 teh chiong Siong7-chu2 e5 KiaN2 koh-chai3 teng3 toa3 sip8-ji7-ke3-teng2 si7-chiong3 , hou7 I siu7 thi2-chhio3.
	7) Thou2-te7 na7 khip-siu chap8-hun e5 hou7-chui2, chiu7 seng5-tiong2 tui3 keng-choh-chia2 u7 lou7-eng7 e5 chhai3-se. Chit te3 thou2-te7 chiu7-si7 tit-tioh8 Siong7-chu2 e5 chiok-hok.  8) Tan7-si7 thou2-te7 na7 hoat-chhut chhi3-a2 kap chap8-chhau2, chiu7 long2 bo5 ke3-tat8; kho2-leng5 e7 siu7 Siong7-chu2 e5 chiu3-chham3, e7 hou7 hoe2 siau-biat8 khi3.
	9) Chhin-ai3 e5 peng5-iu2, sui-jian5 goan2 an2-ne kong2, goan2 khak-sin3 lin2 u7 khah toa7 e5 chiok-hok thang tit-tioh8 kiu3-in.  10) Siong7-chu2 m7-si7 bo5 kong-to7 e5. I e7-ki3-tit lin2 sou2 cho3 e5 kang-chok, ia7 e7-ki3-tit lin2 koe3-khi3 kap hian7-chai7, ui7 Siong7-chu2 lai5 pang-chou7 Ki-tok-tou5 e5 hiaN-ti7 sou2 piau2-si7 chhut-lai5 e5 ai3-sim.  11) Goan2 choe3-toa7 e5 goan7-bong7 chiu7-si7 lin2 tai7-ke chiong lin2 e5 jiat8-seng5 kian-chhi5 tau3-te2, thang hou7 lin2 sou2 giong2-bong7 e5 tai7-chi3 sit8-hian7.  12) Goan2 bo5 ai3 lin2 pian3-cho3 pin7-toaN7 lang5, ai3 lin2 chhin-chhiuN7 hiah-e5 u7 sin3-sim koh u7 nai7-sim e5, lai5 seng5-siu7 Siong7-chu2 sou2 eng3-un2 e5.

Siong7-chu2 khak-sit8 e5 eng3-un2:
	13) Siong7-chu2 eng3-un2 A-pek-lah8-han2 e5 si5, u7 lip8-se3 boeh sit8-heng5 I sou2 eng3-un2 e5 tai7-chi3. Ki3-jian5 bo5 chit8 e5 pi2 I khah ui2-tai7, I chiu7 chi2 I ka-ti7 e5 mia5 lai5 lip8-se3.  14) I kong2, “Goa2 eng3-un2 boeh chiok-hok li2, siuN2-su3 li2 chin-che7 kiaN2-sun.” 15) A-pek-lah8-han2 u7 nai7-sim, sou2-i2 tit-tioh8 Siong7-chu2 sou2 eng3-un2 e5.  16) Lang5 chi2 pi2 i khah ui2-tai7 e5 lang5 e5 mia5 lai5 lip8-se3, (NN peng7)-chhiaN2 lip8-se3 e7 kai2-koat lang5 kap lang5 tiong-kane5 cheng-chip.  17) Siong7-chu2 ai3 hiah-e5 eng-kai seng5-siu7 I sou2 eng3-un2 e5 in-su3 e5 lang5, beng5-beng5 pek8-pek8 liau2-kai2 I e5 ke3-oe7 choat8-tui3 be7 kai2-pian3, chiu7 koh-chai3 lip8-se3 lai5 po2-cheng3 I sou2 eng3-un2 e5 tai7-chi3.  18) Sou2-i2 u7 chit nng7 hang7 be7 kai2-pian3 e5 tai7-chi3, ji5-chhiaN2 Siong7-chu2 tui3 chit nng7 hang7 choat8-tui3 be7 sit-iok, an2-ne lan2 tai7-ke kam2-kak kap I cho3-hoe2 chin an-un2, toa7-toa7 tit-tioh8 kou2-le7 lai5 kian-chhi5 lan2 chiong-lai5 e5 hi-bong7.  19) U7 chit e5 hi-bong7, lan2 e5 sim chhin-chhiuN7 chun5 pha-tiaN3. Lan2 e5 hi-bong7 an-un2 kian-kou3, keng-koe3 thian-siong7 seng3-tian7 e5 tiuN3-li5, chin3-jip8 khi3 lai7-bin7 e5 seng3-sou2.  20) Ia5-sou ui7-tioh8 lan2, pi2 lan2 khah tai7-seng jip8-khi3 ti7 hia, Chiau3 Bek8-ki-se2-tek e5 sun7-liat8, I i2-keng chiaN5-cho3 eng2-oan2 e5 che3-si-tiuN2.

Te7 7 ChiuN

Bek8-ki-se2-tek e5 che3-si sun7-liat8:
	1) Chit e5 Bek8-ki-se2-tek si7 Sat-leng2-ong5, ia7 si7 chi3-ko Siong7-chu2 e5 che3-si. A-pek-lah8-han2 chau5-biat8 chin-che7 kok-ong5, tng2-lai5 e5 si5 Bek8-ki-se2-tek khi3 geng5-chiap i, iu7-koh ka7 i chiok-hok.  2) A-pek-lah8-han2 chiong i sou2 u7 e5 mih8 e5 chap8 hun chi it hou7 i. (Bek8-ki-se2-tek e5 mia5 goan5-lai5 e5 i3-su3 si7 “Cheng3-gi7 e5 Ong5.” Iu7-koh in-ui7 i si7 Sat-leng2-ong5, i e5 mia5 ia7 u7 “Ho5-peng5 e5 Ong5” e5 i3-su3.)  3) Bo5 Bek8-ki-se2-tek e5 chok8-phou2 thang chai-iaN2 i e5 pe7-bo2 kap chou2-sian si7 sim2-mih-lang5; ia7 bo5 i chhut-si3 kap si2-bong5 e5 ki3-liok8. I chhin-chhiuN7 Siong7-chu2 e5 KiaN2: eng2-kiu2 cho3 che3-si.
	4) chok8-tiuN2 A-pek-lah8-han2 chiong i it-chhe3 chian3-li7-phin2 e5 chap8 hun chi it hou7 i, an2-ne lin2 chiu7 chai-iaN2 i loa7-nih ui2-tai7!  5) Hiah-e5 cho3 che3-si e5 Li7-bi7 e5 kiaN2-sun, hong7 Lut8-hoat e5 beng7 tioh8 tui3 I2-sek-liat8 e5 lau7-peh-seN3 cheng-siu chap8 hun chi it --- che chiu7-si7 kong2 sui-jian5 in ia7 si7 A-pek-lah8-han2 e5 kiaN2-sun, in tui3 ka-ti7 e5 tong5-pau ia7 cheng-siu chap8 hun chi it.  6) Bek8-ki-se2-tek m7-si7 Li7-bi7 e5 kiaN2-sun, tan7-si7 i tui3 A-pek-lah8-han2 cheng-siu chap8 hun chi it, iu7-koh ka7 i chiok-hok, A-pek-lah8-han2 si7 tui3 Siong7-chu2 nia2-siu7 eng3-un2 e5 lang5.  7) Ka7 lang5 chiok-hok e5, pi2 siu7 chiok-hok e5 khah ui2-tai7, che bo5 gi5-bun7 e5 i5-te7.  8) Hiah-e5 che3-si cheng-siu chap8 hun chi it, he si7 e7 si2 e5 lang5 cheng-siu e5; tan7-si7 Bek8-ki-se2-tek lai5 cheng-siu chap8 hun chi it, chiau3 Seng3-keng sou2 cheng3-beng5, che si7 eng2-seng e5 lang5 lai5 cheng-siu e5.  9) E7-eng7-tit kong2 A-pek-lah8-han2 hian3 chap8 hun chi it e5 si5, Li7-bi7 pun2-sin ia7 u7 hian3 chap8 hun chi it (i e5 kiaN2-sun ia7 teh cheng-siu chap8 hun chi it e5).  10) In-ui7 Bek8-ki-se2-tek geng5-chiap A-pek-lah8-han2 e5 si5, Li7-bi7 iau2-boe7 chhut-si3, tan7-si7 e7-eng7-tit kong2, i si7 ti7 i e5 chou2-sian A-pek-lah8-han3 e5 seng-khu e5 lai7-bin7.
	11) Pan-pou3 hou7 I2-sek-liat8 e5 Lut8-hoat, si7 kin-ki3 Li7-bi7-lang5 e5 che3-si-chit lai5 che3-teng7 e5. TaN siat-su2 Li7-bi7-lang5 e5 che3-si e5 kang-chok na7 si7 oan5-choan5 e5, chiu7 bo5 su-iau3 leng7-goa7 chit8 khoan2 e5 che3-si chhut-hian7. Chit khoan2 che3-si si7 an3-chiau3 Bek8-ki-se2-tek e5 sun7-liat8, (NN peng7) m7-si7 an3-chiau3 A-lun5 e5 sun7-liat8 e5 che3-si.  12) In-ui7 che3-si-chit kai2-pian3, lut8-hoat ia7 tioh8 kai2-pian3.  13) Chiah-e5 tai7-chi3 sou2 chi2 e5 lan2 e5 Chu2 si7 siok8 ti7 pat8 e5 chi-phai3 e5, tui3 I hit e5 chi-phai3 iau2 m7-bat lang5 cho3 che3-si lai5 su7-hong7 che3-toaN5.  14) An2-ne lan2 beng5-beng5 chai-iaN2 lan2 e5 Chu2 tui3 Iu5-tai7 chi-phai3 chhut-si3: Mou5-se kong2-khi2 che3-si e5 si5, long2 bo5 the5-khi2 chit e5 chi-phai3.

Pat8 e5 che3-si, chhin-chhiuN7 Bek8-ki-se2-tek:
	15) TaN goa2 sou2 teh kong2 e5 tai7-chi3 koh-khah beng5-hian2 a3: in-ui7 u7 leng7-goa7 chit8 e5 che3-si i2-keng chhut-hian7 a7, i chhin-chhiuN7 Bek8-ki-se2-tek.  16) I m7-si7 an3-chiau3 lang5 e5 kui-ki2 a2-si7 tiau5-le7 pi7 jim7-beng7 cho3 che3-si e5; I si7 oa2-kho3 eng2-seng put-biat8 e5 tai7-leng5 lai5 chiaN5-cho3 che3-si e5.  17) In-ui7 Seng3-keng cho3-cheng3 kong2, “An3-chiau3 Bek8-ki-se2-tek e5 sun7-liat8, Li2 si7 eng2-oan2 e5 che3-si.”  18) Ku7 e5 kui-ki2 in-ui7 bo5 hau7-lek8 koh bo5 lou7-eng7, sou2 i2 soah pi7 hoe3-chi2.  19) In-ui7 Mou5-se e5 Lut8-hoat be7-tang3 seng5-choan5 jim7-ho5 e5 tai7-chi3. TaN i2-keng u7 chit8 e5 khah ho2 e5 hi-bong7 lai5 tai7-the3 chit e5 Lut8-hoat a3. Lan2 thong-koe3 chit e5 hi-bong7 lai5 chhin-kin7 Siong7-chu2.
	20) Chit hang7 tai7-chi3 siong7-chhiaN2 ia7 u7 Siong7-chu2 e5 lip8-se3. Ki5-tha e5 lang5 jim7-beng7 cho3 che3-si e5 si5, (NN peng7) bo5 chit khoan2 e5 lip8-se3.  21) Tan7-si7 Ia5-sou keng-koe3 Siong7-chu2 e5 lip8-se3 chiaN5-cho3 che3-si. Hit e5 si5 Siong7-chu2 tui3 I kong2:
“Chu2 ki3-jian5 lip8-se3,
Chiu7 be7 kai2-pian3 I e5 chi2-i3;
‘Li2 si7 eng2-oan2 e5 che3-si!’”
22) Sou2-i2 chit e5 chha-piat8 hou7 Ia5-sou cho3 chit8 e5 khah ho2 e5 beng5-iok e5 po2-cheng3-jin5.
	23) Iau2-ku2 u7 chit8 e5 chha-piat8: chiu7-si7 i2-cheng5 che3-si u7 chin-che7 e5, in-ui7 in si2-khi3 liau2-au7 be7-tang3 ke3-siok8 in e5 kang-chok.  24) Tan7-si7 Ia5-sou eng2-kiu2 teh oah8, sou2-i2 I e5 che3-si-chit be7 i5-kau hou7 pat8-lang5.  25) In-ui7 an2-ne bo5-lun7 sim2-mih si5, I e7-tang3 chin2-kiu3 hiah-e5 thong-koe3 I lai5 chhin-kin7 Siong7-chu2 e5 lang5, in-ui7 I eng2-kiu2 teh oah8, the3 hiah-e5 lang5 ki5-kiu5 Siong7-chu2.
	26) An2-ne Ia5-sou chiu7-si7 sek-hap8 lan2 e5 su-iau3 e5 Che3-si-tiuN2! I si7 seng3-kiat e5; I long2 bo5 choe7-ko3; long2 bo5 siu7-tioh8 choe7-jin5 e5 eng2-hiong2; pi7 the5-seng pi2 thiN koh-khah koan5.  27) I bo5 chhin-chhiuN7 ki5-tha e5 che3-si-tiuN2; m7-bian2 tak8 jit8 ui7 I pun2-sin e5 choe7 kap cheng3-lang5 e5 choe7 lai5 hian3 che3-phin2. In-ui7 I chi2-u7 chit8 pai2 chiong I pun2-sin hong7-hian3 lai5 cho3 che3-phin2.  28) Mou5-se e5 Lut8-hoat jim7-beng7 bo5 oan5-choan5 e5 lang5 cho3 che3-si-tiuN2; tan7-si7 Lut8-hoat pan-pou3 au7, Siong7-chu2 sou2 lip8-se3 e5 oe7 jim7-beng7 Seng3 Chu2 cho3 che3-si-tiuN2,  I i2-keng chiaN5-cho3 eng2-kiu2 oan5-sian7 e5.

Te7 8 ChiuN

Ia5-sou, lan2 e5 Che3-si-tiuN2:
	1) Goa2 sou2 kong2 e5 iau3-tiam2 chiu7-si7 an2-ne: lan2 u7 chhin-chhiuN7 chit khoan2 e5 che3-si-tiuN2. I che7 ti7 thian-siong7 choe3-ko Chu2-koan2-chia2 po2-cho7 e5 chiaN3-peng5.  2) I chai7 Seng3-sou2 chiu7-si7 chai7 chin-chiaN3 e5 tiuN3-bou7 lai7-bin7 cho3 Che3-si-tiuN2 teh su7-hong7. Chit e5 tiuN3-bou7 m7-si7 lang5 tah e5, si7 Chu2 sou2 tah e5.
	3) Mui2 chit8 e5 che3-si-tiuN2 pi7 jim7-beng7 lai5 hiong3 Siong7-chu2 hong7-hian3 le2-but8 kap seng-le2; sou2-i2 lan2 e5 che3-si-tiuN2 ia7 tioh8 u7 sim2-mih thang lai5 hong7-hian3.  4) Ka2-su2 I na7 ti7 te7-siong7, chiu7 it-teng7 be7 cho3 che3-si, in-ui7 i2-keng u7 che3-si an3-chiau3 Iu5-thai3-lang5 e5 Lut8-hoat teh hong7-hian3 le2-but8.  5) In cho3 che3-si e5 kang-chok, su7-sit8-siong7 put-ko3 si7 teh bou5-hong2 thian-siong7 Seng3-sou2 e5 kang-chok ji5-i2.  Mou5-se sou2 cho3 e5 ia7 si7 an2-ne. I teh-boeh tah tiuN3-bou7 e5 si5, Siong7-chu2 tui3 i kong2, “Li2 tioh8 chu3-i3, li2 it-chhe3 tioh8 an3-chiau3 ti7 soaN-teng2 siu7 chi2-si7 e5 iuN7-sek lai5 cho3.”  6) Su7-sit8-siong7 Ia5-sou tit-tioh8 pi2 in khah ui2-tai7 e5 che3-si e5 chit-bu7, chhin-chhiuN7 I an-pai5 chai7 Siong7-chu2 kap lang5 e5 tiong-kan e5 beng5-iok si7 khah ho2 e5, in-ui7 chit e5 beng5-iok si7 kin-ki3 koh-khah bi2-sian7 e5 eng3-un2 lai5 che3-teng7 e5.
	7) Siat-su2 te7-it e5 beng5-iok na7 bo5 khoat-tiam2, chiu7 bo5 su-iau3 te7-ji7 e5 beng5-iok.  8) Tan7-si7 Siong7-chu2 chi2-chek I e5 chu2-bin5 kong2:
“Chu2 kong2, jit8-chi2 teh-boeh kau3 a3, Hit e5 si5 goa2 boeh kap I2-sek-liat8-lang5 teng7-lip8 sin e5 beng5-iok, Ia7 boeh kap Iu5-tai7 chi-phai3 teng7-lip8.  9) Chit e5 beng5-iok be7 chhin-chhiuN7 goa2 kap in chou2-sian sou2 teng7-lip8 e5, Chiu7-si7 Goa2 khan in e5 chhiu2, in2-chhoa7 in chhut Ai-kip8 e5 kok-thou2 hit chit8 jit8 sou2 teng7-lip8 e5. In bo5 chun-siu2 Goa2 kap in teng7-lip8 e5 beng5-iok, Sou2-i2 goa2 m7 chhap in, Chu2 an2-ne kong2.  10) TaN che chiu7-si7 hiah-e5 jit8-chi2 i2-au7,  Goa2 boeh kap I2-sek-liat8-lang5 teng7-lip8 e5 beng5-iok, Chu2 an2-ne kong2: Goa2 boeh chiong Goa2 e5 lut8-hoat khng3 toa3 in i3-liam7 e5 lai7-bin7, Goa2 boeh chiong lut8-hoat e5 tiau5-bun5 sia2 toa3 in sim-lai7. Goa2 boeh cho3 in e5 Siong7-chu2,  Boeh hou7 in cho3 Goa2 e5 chu2-bin5.  11) Bo5 lang5 tioh8 ka3 i e5 tong5-pau, Ia7 bo5 lang5 tioh8 tui3 i e5 hiaN-ti7 kong2, ‘Tioh8 jim7-sek Chu2.’ In-ui7 in tui3 siong7-se3-e5 kau3 siong7-toa7-e5, Long2 e7 bat Goa2.  12) goa2 e7 lin5-bin2 in e5 put-hoat, Goa2 be7 koh chiong in e5 choe7-ko3 khioh toa3 sim-lai7.”
13) Siong7-chu2 kong2-chhut ‘sin e5 beng5-iok’, lai5 hou7 thau5 chit8 e5 beng5-iok chiaN5-cho3 ku7 e5; bo5-lun7 sim2-mih na7 chiam7-chiam7 ku7 khi3, bo5 hah8 si5-se3, chiu7 liam5-piN e7 siau-sit khi3.

Te7 9 ChiuN

Te7-siong7 kap thian-siong7 e5 keng3-pai3:
	1) Te7-it e5 beng5-iok u7 keng3-pai3 e5 kui-ki2, ia7-u7 te7-siong7 seng3-tian7 e5 kui-teng7.  2) Hit lai7-bin7 u7 tah chit8 e5 tiuN3-bou7, thau5-cheng5-keng kio3-cho3 Seng3-sou2. Seng3-sou2 e5 lai7-bin7 u7 teng-hoe2, toh-a2, kap hian3 hou7 Siong7-chu2 e5 mi7-pau.  3) TiuN3-bou7 lai7-bin7 te7-ji7 teng5 tiuN3-li5 e5 au7-bin7 iau2 u7 chit8 keng, kio3-cho3 Chi3-seng3-sou2.  4) Chi3-seng3-sou2 e5 lai7-bin7 u7 chit8 e5 kim che3-toaN5 thang sio-hiuN, ia7 u7 chit8 e5 choan5-pou7 eng7 kim pau khi2-lai5 e5 iok-kui7. Hit e5 iok-kui7 e5 lai7-bin7 u7 chit8 e5 te2 ma2-na2 e5 kim-ang3. U7 chit8 ki bat hoat iN2 chhut-lai5 e5 A-lun5 e5 koai2-a2, kap nng7 te3 u7 khek beng5-iok tiau5-bun5 e5 chioh8-pan2.  5) Iok-kui7 e5 teng2-bin7 u7 eng5-iau7 e5 Ki-lou7-peng (Chit8 chiong2 thian-sai3) teh piau2-si7 Siong7-chu2 u7 ti7 hia. Hiah-e5 thian-sai3 tian2-khui in e5 sit8, jia toa3 siok8-choe7-sou2 e5 teng2-bin7. Chiah-e5 tai7-chi3 lan2 chim2-ma2 bo5 su-iau3 kong2 kah chin siong5-se3.
	6) Chiah-e5 mih8-kiaN7 an-pai5 liau2-au7, che3-si tak8 jit8 jip8-khi3 tiuN3-bou7 lai7 e5 thau5-cheng5-keng, chip-heng5 in e5 chit-bu7;  7) chi2-u7 Che3-si-tiuN2 jip8-khi3 tiuN3-bou7 e5 au7-bin7-keng, chit8 ni5 chiah u7 jip8-khi3 chit8 pai2. I ui7 i pun2-sin kap cheng3-lang5 put-ti-put-kak e5 tiong-kan sou2 hoan7 e5 choe7, toa3 hoeh jip8-khi3 hian3 hou7 Siong7-chu2.  8) Ki3-jian5 u7 chiah-e5 pou3-ti3, Seng3 Leng5 beng5-beng5 ka3-si7 lan2 kong2, tiuN3-bou7 e5 thau5-cheng5-keng iau2-ku2 chun5-chai7 e5 tiong-kan, chin3-jip8 Chi3-seng3-sou2 e5 lou7 chiu7 iau2-boe7 khai-hong3.  9) Che si7 teh piau2-si7 hian7-tai7. I3-su3 chiu7-si7 hong7-hian3 hou7 Siong7-chu2 e5 le2-but8 kap seng-le2 be7-tang3 hou7 keng3-pai3 e5 lang5 e5 liong5-sim chiaN5-cho3 oan5-choan5 e5.  10) Chiah-e5 kui-ki2 chi2-u7 koan-he7 chiah8-mih8, im2-liau7, kap chiong2-chiong2 e5 kiat-cheng7-le2 nia7-nia7. Chiah-e5 long2 si7 heng5-sek-siong7 e5 kui-ki2, kan-taN sek-iong7 kau3 Siong7-chu2 chiong it-chhe3 kai2-kek e5 si5 ui5-chi2.
	11) Tan7-si7 Ki-tok i2-keng cho3 bi2-sian7 e5 tai7-chi3 e5 Che3-si-tiuN2 lai5-lim5 a7. I teh su7-hong7 e5 tiuN3-bou7 khah ui2-tai7, ia7 khah oan5-sian7; hit e5 tiuN3-bou7 m7-si7 lang5 e5 chhiu2 tah e5, m7-si7 chit e5 siu7-cho7 e5 se3-kai3 e5 chit8 pou7-hun7.  12) Chi2-u7 chit8 pai2 Ki-tok chin3-jip8 khi3 Chi3-seng3-sou2. Hit e5 si5, I bo5 toa3 iuN5-a2 kap gu5-a2-kiaN2 e5 hoeh cho3 che3-phin2 jip8-khi3 hong7-hian3; I toa3 I pun2-sin e5 hoeh jip8-khi3 ui7 lan2 tit-tioh8 eng2-oan2 e5 kiu3-siok8.  13) Siat-su2 chiong iuN5-a2 kap gu5-kang2 e5 hoeh, i2-kip8 sio gu5-a2-kiaN2 e5 hu sam2 toa3 bo5 chheng-khi3 e5 lang5, chiu7 e7-tang3 siau-ti5 in e5 la5-sam5, hou7 in e5 jiok8-the2 chheng-khi3,  14) na7 an2-ne eng7 Ki-tok e5 hoeh lai5 tat8-seng5 e5, m7-chai ke loa7-nih ui2-tai7! Thong-koe3 eng2-oan2 e5 Seng3 Leng5, I chiong ka-ti7 cho3 oan5-sian e5 che3-phin2 hian3 hou7 Siong7-chu2. I e5 hoeh e7 se2-chheng lan2 e5 liong5-sim, hou7 lan2 thoat-li7 bo5 lou7-eng7 e5 kang-chok, thang lai5 su7-hong7 eng2-seng e5 Siong7-chu2.
	15) In-ui7 an2-ne, Ki-tok cho3 sin e5 beng5-iok e5 tiong-po2, lai5 hou7 hiah-e5 siu7 Siong7-chu2 seng3-tiau3 e5 lang5, lai5 nia2-siu7 Siong7-chu2 sou2 eng3-un2 e5 chiok-hok. I e7-tang3 tat8-seng5 chit khoan2 tai7-chi3, si7 in-ui7 I eng7 si2-bong5 lai5 siok8-hoe5 hiah-e5 iau2-ku2 siu7 ku7 e5 beng5-iok sok-pak8 lai5 cho3 m7-tioh8 e5 lang5.
	16) Na7 u7 ui5-chiok, it-teng7 tioh8 cheng3-sit8 sia2 hit tiuN e5 lang5 i2-keng si2-khi3 a3.  17) In-ui7 sia2 ui5-chiok e5 lang5 iau2 teh oah8 e5 tiong-kan, hit tiuN ui5-chiok long2 bo5 hau7-lek8; tioh8 theng3-hau7 hit e5 lang5 si2 liau2-au7 chiah e7 hoat-seng hau7-lek8.  18) Sou2-i2 lian5 ku7 e5 beng5-iok ia7 tioh8 eng7 hoeh chiah e7 seng5-lip8.  19) Mou5-se tai7-seng ka7 cheng3-lang5 soan-pou3 ki3-chai3 ti7 Lut8-hoat e5 chheh e5 it-chhe3 kai3-beng7. Jian5-au7 phang5 gu5-a2-kiaN2 e5 hoeh kap chui2, eng7 giu5-chhek-chhau2 kap chu-ang5-sek e5 iuN5-jiong5-se hiu3 toa3 Lut8-hoat e5 chheh kap cheng3 peh-seN3.  20) I kong2, “Che chiu7-si7 teng7-lip8 Siong7-chu2 beng7-leng7 lin2 chun-siu2 e5 beng5-iok e5 hoeh.”  21) Chiau3 an2-ne Mou5-se ia7 chiong hoeh hiu3 toa3 tiuN3-bou7 kap it-chhe3 keng3-pai3 iong7 e5 khi3-khu7.  22) Sit8-chai7, an3-chiau3 Lut8-hoat eng7 hoeh e7-tang3 kiat-cheng7 chha-put-to it-chhe3 e5 mih8; tioh8 lau5 hoeh, choe7 chiah e7-tang3 tit-tioh8 sia3-bian2.

Ki-tok e5 che3-phin2 siau-ti5 choe7-ko3:
	23) Bou5-hong2 thian-siong7 pun2-lai5 e5 iuN7-sek chiah-e5 mih8-kiaN7, it-teng7 tioh8 an2-ne lai5 kiat-cheng7. Tan7-si7 thian-siong7 e5 su7-but8 pun2-sin u7 su-iau3 khah ho2 e5 che3-phin2.  24) In-ui7 Ki-tok bo5 jip8-khi3 lang5 cho7 e5 seng3-tian7, he put-ko3 si7 bou5-hong2 chin-chiaN3 e5 seng3-tian7 ji5-i2. I chin3-jip8 thian-tong5, hian7-chai7 ti7 hia ui7 lan2 chai7 Siong7-chu2 e5 bin7-cheng5 chhut-bin7.  25) Iu5-thai3-lang5 e5 che3-si-tiuN2 tak8 ni5 toa3 tong7-but8 e5 hoeh jip8-khi3 Chi3-seng3-sou2. Tan7-si7 Ki-tok bo5 chin-che7 pai2 jip8-khi3 hong7-hian3 I ka-ti7;  26) in-ui7 na7 an2-ne, chu7 chhong3-cho7 u2-tiu7 i2-lai5, I tek-khak tioh8 siu7-khou2 chin-che7 pai2. TaN it-chhe3 e5 se3-tai7 teh-boeh chiong-kiat e5 si5, I chi2-u7 chit8 pai2 hian2-hian7, chiong I ka-ti7 cho3 che3-phin2 lai5 siau-ti5 choe7-ko3.  27) Tak8 lang5 long2 tioh8 si2 chit8 pai2; si2 liau2-au7 tioh8 siu7 Siong7-chu2 e5 sim2-phoaN3.  28) Chhin-chhiuN7 an2-ne, Ki-tok ia7 chi2-u7 chit8 pai2 cho3 che3-phin2 lai5 hong7-hian3, lai5 siau-ti5 cheng3-lang5 e5 choe7-ko3. I e7 koh-chai3 hian2-hian7, tan7-si7 m7-si7 boeh chhu2-li2 choe7-ko3, si7 boeh chin2-kiu3 hiah-e5 teh ki5-thai7 I e5 lang5.

Te7 10 ChiuN

	1) Iu5-thai3-lang5 e5 Lut8-hoat ki3-jian5 si7 chiong-lai5 e5 ho2-su7 e5 im-iaN2, m7-si7 chiah-e5 sit8-the2 e5 chin-siong7, choat8-tui3 be7-tang3 chit8 ni5 koe3 chit8 ni5 hong7-hian3 kang7-khoan2 e5 che3-phin2, lai5 hou7 chhin-kin7 Siong7-chu2 e5 lang5 seng5-choan5.  2) Siat-su2 keng3-pai3 Siong7-chu2 e5 lang5 e5 choe7 na7 sit8-chai7 pi7 kiat-cheng7, in chiu7 be7 koh-chai3 kam2-kak u7 choe7, an2-ne chiu7 m7-bian2 koh hian3 che3-phin2.  3) Su7-sit8-siong7 tak8 ni5 hian3 che3-phin2 chiu7 e7 hou7 lang5 siuN7-khi2 in e5 choe7.  4) In-ui7 gu5-kang2 kap iuN5-a2 e5 hoeh choat8-tui3 be7-tang3 siau-ti5 choe7-ko3.
	5) Sou2-i2 Ki-tok teh-boeh lai5 chit se3-kan e5 si5 tui3 Siong7-chu2 kong2:
“Li2 bo5 ai3 che3-phin2 kap seng-le2, Tan7-si7 Li2 ui7 Goa2 chun2-pi7 chit8 e5 jiok8-the2.  6) Li2 bo5 moa2-i3 kui chiah sio e5 seng-le2, A2-si7 eng7 seng-le2 lai5 siau-ti5 choe7-ko3.  7) Jian5-au7 Goa2 kong2, ‘Siong7-chu2 a3, Goa2 ti7 chia, Chiau3 Lut8-hoat e5 chheh sou2 ki3-chai3 koan-he7 Goa2 e5 tai7-chi3, Goa2 boeh chiau3 Li2 e5 chi2-i3 lai5 cho3.’”
8) I tai7-seng kong2: “Li2 bo5 ai3, ia7 bo5 moa2-i3 che3-phin2 kap seng-le2, ia7 bo5 ai3 lang5 hian3 sio e5 seng-le2 kap siau-ti5 choe7-ko3 e5 che3-phin2.” Sui-jian5 chiah-e5 che3-phin2 long2 si7 chun-chiau3 Lut8-hoat lai5 hong7-hian3 e5, I iau2-ku2 si7 an2-ne kong2.  9) Jian5-au7 I kong2, “Siong7-chu2 a3, Goa2 ti7 chia, boeh chiau3 Li2 e5 chi2-i3 lai5 cho3.” Sou2-i2 Siong7-chu2 chiu7 hoe3-ti5 it-chhe3 ku7 e5 che3-hian3, chiong Ki-tok e5 hi-seng lai5 tai7-the3.  10) In-ui7 Ia5-sou Ki-tok chun-chiau3 Siong7-chu2 e5 chi2-i3 lai5 kiaN5, I chi2-u7 chit8 pai2 chiong I ka-ti7 e5 seng-khu cho3 che3-phin2, lai5 se2-chheng lan2 tai7-ke e5 choe7-ko3.
	11) Mui2 chit8 e5 Iu5-thai3-lang5 e5 che3-si, tak8-jit8 khia7 teh chip-heng5 i e5 chit-bu7, chiong kang7-khoan2 e5 che3-phin2 hian3 chin-che7 pai2. Tan7-si7 chiah-e5 che3-phin2 choat8-tui3 be7-tang3 siau-ti5 choe7-ko3.  12) M7-ku2 Ki-tok ui7-tioh8 lan2 e5 choe7-ko3, chi2-u7 hong7-hian3 chit8 pai2 che3-phin2, si7 eng2-kiu2 u7 hau7-leng5 e5 che3-phin2, jian5-au7 che7 toa3 Siong7-chu2 e5 chiaN3-peng5.  13) TaN I ti7 hia teh theng3-hau7 Siong7-chu2 chiong I e5 tek8-jin5 ap-hok8 toa3 I e5 kha-e7, lai5 cho3 I e5 kha-tiam7.  14) An2-ne I hong7-hian3 chit8 pai2 che3-phin2 lai5 hou7 hiah-e5 pi7 seng3-hoa3 e5 lang5 eng2-oan2 chiaN5-cho3 oan5-sian7 e5.
	15) In-ui7 Seng3 Leng5 ia7 u7 ka7 lan2 cheng3-sit8. I tai7-seng kong2:
16) “Hiah-e5 jit8-chi2 i2-au7, Goa2 boeh kap in teng7-lip8 e5 beng5-iok chiu7-si7 an2-ne: Goa2 boeh chiong Goa2 e5 Lut8-hoat khng3 toa3 in sim-lai7, Boeh chiong Lut8-hoat e5 tiau5-bun5 sia2 toa3 in i3-liam7 e5 lai7-bin7.” Siong7-chu2 an2-ne kong2.
17) Jian5-au7 I kong2, “Goa2 bo5 boeh koh chiong in e5 choe7-ko3 kap put-gi7 e5 heng5-ui5 ki3 toa3 sim-lai7.”  18) An2-ne na7 u7 choe7-ko3 e5 sia3-bian2, chiu7 bo5 koh-chai3 su-iau3 siok8-choe7 e5 che3-phin2.

Lan2 lai5 chhin-kin7 Siong7-chu2:
	19) Chu-ui7 hiaN-ti7, an2-ne oa2-kho3 Ia5-sou e5 si2-bong5, lan2 chiu7 e7-tang3 chu7-iu5-chu7-chai7 jip8-khi3 Chi3-seng3-sou2.  20) thong-koe3 hit e5 tiuN3-li5, chiu7-si7 eng7 I ka-ti7 e5 seng-khu, I ka7 lan2 khui chit8 tiau5 sin lou7, chiu7-si7 oah8 lou7.  21) Lan2 u7 chit8 ui7 ui2-tai7 e5 che3-si thang koan2-li2 Siong7-chu2 e5 ka-teng5.  22) An2-ne ki3-jian5 lan2 e5 sim pi7 kiat-cheng7, long2 bo5 liong5-sim e5 chek-pi7, lan2 e5 seng-khu ia7 eng7 chheng-khi3-chui2 se2 chheng-khi3, lan2 tioh8 phau7 seng5-sit8 e5 sim, chhiong-hun e5 sin3-giong2 lai5 chhin-kin7 Siong7-chu2.  23) Lan2 tioh8 kian-chhi5 lan2 sou2 phau7 e5 hi-bong7, in-ui7 lan2 e7-tang3 khak-sin3 Siong7-chu2 e7 siu2 I sou2 eng3-un2 e5.  24) Lan2 tioh8 hou7-siong koan-chiau3, hou7-siong pang-chou7 lai5 piau2-si7 ai3-sim, lai5 cho3 ho2-su7.  25) Lan2 m7-thang chhin-chhiuN7 u7-e5-lang5 pang3-sak chu7-hoe7 e5 sip8-koan3. Lan2 tioh8 hou7-siong kou2-le7; ki3-jian5 lin2 khoaN3-kiN3 Chu2 e5 Jit8-chi2 teh-boeh kau3 a3, koh-khah tioh8 an2-ne.
	26) Jim7-sek chin-li2 liau2-au7, lan2 na7 kou3-i3 ke3-siok8 hoan7-choe7, chiu7 bo5 koh u7 sim2-mih che3-phin2 thang lai5 siau-ti5 choe7-ko3.  27) Kan-taN tioh8 kiaN chiong-lai5 e7 hoat-seng e5 tai7-chi3: chiu7-si7 Sim2-phoaN3, kap e7 hui2-biat8 ui5-poe7 Siong7-chu2 hiah-e5 lang5 e5 liat8-hoe2!  28) Na7 u7 lang5 ui5-poe7 Mou5-se e5 Lut8-hoat, kin-ki3 nng7 e5 a2-si7 saN e5 lang5 e5 cheng3-gian5 pi7 phoaN3 u7 choe7 e5 si5, long2 bo5 kong2-cheng5, chiu7 pi7 chhu2 si2-heng5.  29) Na7 na2-ne khoaN3-khin Siong7-chu2 e5 KiaN2 e5 lang5 e7 an3-choaN2? Bu5-si7 ka7 i seng3-hoa3 e5 Siong7-chu2 beng5-iok e5 oe7 e5 lang5 e7 an3-choaN2? Bu2-jiok8 siuN2-su3 in-hui7 e5 Seng3 Leng5 e5 lang5 e7 an3-choaN2? Lin2 siuN7-khoaN3 i eng-kai tioh8 siu7 ke loa7-nih giam5-tiong7 e5 chhu2-hoat8!  30) In-ui7 lan2 chai-iaN2 sim2-mih-lang5 kong2, “Goa2 boeh hok8-siu5, Goa2 boeh po3-hok8”; I iu7-koh kong2, “Chu2 e7 sim2-phoaN3 I e5 chu2-bin5.”  31) Ham7-loh8 eng2-seng Siong7-chu2 chhiu2-nih si7 chin kho2-phaN3 e5 tai7-chi3!
	32) Lin2 tioh8 siuN7-khi2 koe3-khi3 e5 tai7-chi3. Khah-cha2 Siong7-chu2 e5 kng ka7 lin2 chio3 liau2-au7, lin2 siu7 chiong2-chiong2 e5 khou2-chhou2, siong7-chhiaN2 iau2-ku2 e7-tang3 jim2-siu7.  33) U7-si5-a2 lin2 kong-jian5 siu7 bu2-jiok8, gek8-thai7, u7-si5-a2 chu7-tong7 lai5 poe5-phoaN7 hiah-e5 tu2-tioh8 kang7-khoan2 cho-gu7 e5 lang5.  34) Lin2 the2-thiap kaN-lai7 e5 lang5 e5 thong3-khou2, lin2 e5 chai5-but8 hou7 lang5 chhiuN2-kiap khi3 e5 si5, ia7 hoaN-hi2 lai5 jim2-siu7 sun2-sit, in-ui7 lin2 chai-iaN2 lin2 iau2-ku2 u7 ke chin ho2, e7 eng2-kiu2 chun5-siok8 e5 mih8.  35) Sou2-i2 lin2 m7-thang song3-sit chu7-sin3, in-ui7 chu7-sin3 e7 toa3 chin toa7 e5 po3-siuN2 lai5.  36) Lin2 tioh8-ai3 jim2-nai7, thang lai5 sit8-heng5 Siong7-chu2 e5 chi2-i3, ia7 thang lai5 tit-tioh8 I sou2 eng3-un2 e5.  37) In-ui7 Seng3-keng kong2:
“Koh chit8-si5-a2, 
Teh-boeh lai5 Hit-ui7 e7 lai5;
I be7 ian5-chhian5.  
38) Tan7-si7 Goa2 e5 cheng3-gi7 e5 chu2-bin5 
E7 oa2-kho3 sin3-sim lai5 oah8; 
M7-ku2 in na7 u7 lang5 kiaN5 hoan-thau5, 
Goa2 chiu7 tui3 i bo5 hoaN-hi2.”
39) Lan2 m7-si7 kiaN5 hoan-thau5 lai5 biat8-bong5 e5 lang5. Lan2 si7 u7 sin3-sim tit-tioh8 kiu3 e5 lang5.

Te7 11ChiuN

Sin3-sim:
	1) Sin3-sim chiu7-si7 siong-sin3 lan2 sou2 giong2-bong7 e5 tai7-chi3, khak-sin3 lan2 sou2 khoaN3 be7 tioh8 e5 tai7-chi3.  2) Kou2-cha2-lang5 chiu7-si7 in-ui7 u7 sin3-sim chiah tit-tioh8 Siong7-chu2 e5 chiap-lap8.
	3) Lan2 in-ui7 u7 sin3-sim, chiah liau2-kai2 u2-tiu7 si7 iu5 Siong7-chu2 e5 chin-to7 chhong3-cho7 e5; lan2 sou2 khoaN3-e7-tioh8 e5, si7 tui3 khoaN3-be7-tioh8 e5 cho7-seng5 chhut-lai5 e5.
	4) A-pek in-ui7 u7 sin3-sim, chiah hong7-hian3 pi2 Ka(NNKa)-un2 khah ho2 e5 che3-phin2 hou7 Siong7-chu2. I u7 sin3-sim, Siong7-chu2 chiah ka7 i chiap-lap8 cho3 gi7-jin5, in-ui7 Siong7-chu2 pun2-sin u7 hoaN-hi2 chiap-siu7 i e5 le2-but8. A-pek in-ui7 u7 sin3-sim, sui-jian5 si2 liau2-au7 iau2-ku2 teh kong2-oe7.
	5) I2-lok8 si7 in-ui7 u7 sin3-sim chiah bo5 si2-khi3. Put-tan7 bo5 si2-khi3, i pi7 chiap-khi3 Siong7-chu2 hia, sou2-i2 bo5 lang5 chhoe7 i e7-tioh8, in-ui7 Siong7-chu2 i2-keng ka7 i chiap-khi3 a3. Seng3-keng kong2, I2-lok8 pi7 chiap-khi3 i2-cheng5, u7 hou7 Siong7-chu2 moa2-i3.  6) Na7 bo5 sin3-sim, bo5 lang5 e7-tang3 hou7 Siong7-chu2 moa2-i3. In-ui7 chhin-kin7 Siong7-chu2 e5 lang5, it-teng7 tioh8 siong-sin3 u7 Siong7-chu2, siong-sin3 Siong7-chu2 e5 po3-siuN2 hiah-e5 tui-kiu5 I e5 lang5.
	7) Na2-a in-ui7 u7 sin3-sim, chiah thiaN Siong7-chu2 ka7 i keng2-kai3 chiong-lai5 khoaN3-be7-tioh8 e5 tai7-chi3. I sun7-chiong5 Siong7-chu2 cho7 chit8 chiah chun5, i kap ka-chok8 chiah tit-tioh8 kiu3. I an2-ne lai5 ka7 se3-kan-lang5 teng7-choe7, ji5-chhiaN2 tui3 Siong7-chu2 nia2-siu7 kong-gi7. Chit e5 kong-gi7 si7 tui3 sin3-sim lai5 e5.
	8) A-pek-lah8-han2 in-ui7 u7 sin3-sim, Siong7-chu2 tiau3 i e5 si5 chiu7 hok8-chiong5, khi3-kau3 Siong7-chu2 eng3-un2 boeh siuN2-su3 i e5 sou2-chai7. I li7-khui ka-ti7 e5 sou2-chai7, m7 chai-iaN2 i kiu3-keng3 boeh khi3-kau3 tah-ui7.  9) I phau7 sin3-sim, na2 chhin-chhiuN7 chit8 e5 goa7-kok-lang5, khi3 toa3 ti7 Siong7-chu2 eng3-un2 i e5 sou2-chai7. I kap I2-sat i2-kip8 Nga2-kok cho3-hoe2 toa3 tiuN3-bou7 lai7. Chit nng7 e5 ia7 tui3 Siong7-chu2 tit-tioh8 kang7-khoan2 e5 eng3-un2.  10) In-ui7 A-pek-lah8-han2 teh theng3-hau7 Siong7-chu2 chhin-sin siat-ke3, chhin-sin kian3-cho7, u7 kian-kou3 e5 ki-chhou2 hit e5 ki-chu7 e5 sou2-chai7.
	11) In-ui7 u7 sin3-sim, A-pek-lah8-han2 chiah e7-tang3 cho3 lau7-pe7, sui-jian5 i siuN lau7 a7, Sat-lah pun2-sin ia7 be7 seN kiaN2 a3. I khak-sin3 Siong7-chu2 e7 siu2 I sou2 eng3-un2 e5.  12) Sui-jian5 sit8-che3siong7 i na2 chhin-chhiuN7 si2-khi3 e5 lang5, tui3 chit e5 lang5 chhut kiaN2-sun, chhut kah na2 chhin-chhiuN7 thiN-teng2 e5 chheN, hai2-phiaN5 e5 soa hiah-nih8 che7.
	13) Chiah-e5 lang5 long2 phau7 sin3-sim si2-khi3. In bo5 tit-tioh8 Siong7-chu2 sou2 eng3-un2 e5, tan7-si7 in tui3 hng7-hng7 e5 sou2-chai7 khoaN3-kiN3, hoaN-hi2 lai5 hoan-geng5 chiah-e5 tai7-chi3, kong-jian5 seng5-jin7 in chai7 se3-kan e5 si5, si7 chhut-goa7-lang5 kap lan7-bin5.  14) An2-ne kong2 e5 lang5 piau2-beng5 in teh chhoe7 in ka-ti7 e5 ka-hiong.  15) In bo5 hoai5-liam7 in pang3-sak e5 ka-hiong; siat-su2 u7 hoai5-liam7, in lau2-cha2 chiu7 u7 tng2-khi3 e5 ki-hoe7.  16) In sou2 giong2-bong7 e5 si7 khah ho2 e5 ka-hiong, chiu7-si7 thian-siong7 e5 ka-hiong. Sou2-i2 Siong7-chu2 hou7 in chheng-hou cho3 in e5 Siong7-chu2, (NN peng7) be7 kam2-kak kian3-siau3 , in-ui7 I i2-keng u7 ui7 in chun2-pi7 chit8 e5 ki-chu7 e5 sou2-chai7.
	17) A-pek-lah8-han2 in-ui7 u7 sin3-sim, sou2-i2 Siong7-chu2 ka7 i kho2-giam7 e5 si5, chiah chiong i e5 kiaN2 I2-sat cho3 che3-phin2 hian3 hou7 Siong7-chu2. A-pek-lah8-han2 si7 Siong7-chu2 eng3-un2 hou7 i seN hau7-seN e5, tan7-si7 i iau2-ku2 goan7-i3 chiong i e5 kou-kiaN2 cho3 che3-phin2 lai5 hong7-hian3.  18) Siong7-chu2 bat tui3 i kong2, “Thong-koe3 I2-sat, li2 e7 tit-tioh8 hio7-tai7.”  19) A-pek-lah8-han2 phah-sng3 Siong7-chu2 e7-tang3 hou7 I2-sat si2 liau2-au7 koh-oah8 khi2-lai5 --- ia7 e7-eng7-tit kong2 A-pek-lah8-han2 tui3 si2-bong5-tiong koh-chai3 tit-tioh8 I2-sat.
	20) I2-sat in-ui7 u7 sin3-sim, chiah tui3 Nga2-kok kap I2-so3 eng3-un2 bi7-lai5 e5 chiok-hok.
	21) Nga2-kok in-ui7 u7 sin3-sim, lim5-chiong e5 si5 chiah ka7 Iok-sek mui2 chit8 e5 hau7-seN chiok-hok; i hoaN7 toa3 koai2-a2-thau5 keng3-pai3 Siong7-chu2.
	22) Iok-sek in-ui7 u7 sin3-sim, lim5-chiong e5 si5 chiah kong2-khi2 I2-sek-liat8-lang5 chhut Ai-kip8 e5 tai7-chi3, iu7-koh kau-tai3 tioh8 an3-choaN2 chhu2-li2 i e5 si-the2.
	23) Mou5-se e5 pe7-bo2 u7 sin3-sim, chiah chiong chhut-si3 liau2-au7 e5 Mou5-se am-kham3 saN kou2-goeh8. In khoaN3-kiN3 i si7 chin sui2 e5 gin2-na2, chiu7 m7 kiaN ui5-poe7 kok-ong5 e5 beng7-leng7.
	24) Mou5-se u7 sin3-sim, toa7-han3 liau2-au7 chiah ki7-choat8 lang5 chheng-hou i cho3 Hoat-lo2-ong5 e5 goa7-sun.  25) I kam-goan7 kap Siong7-chu2 e5 chu2-bin5 cho3-hoe2 siu7-khou2, m7-goan7 hiong2-siu7 chit8-tiap8-a2-ku2 e5 put-gi7 e5 khoai3-lok8.  26) I phah-sng3 ui7 Ki-tok siu7 bu2-jiok8, pi2 Ai-kip8 choan5-kok e5 chai5-po2 khah u7 ke3-tat8; in-ui7 i e5 gan2-kong khng3 ti7 chiong-lai5 e5 po3-siuN2.
	27) Mou5-se u7 sin3-sim, chiah m7-kiaN kok-ong5 siu7-khi3, li7-khui Ai-kip8; i m7 to3-tng2 khi3, na2 chhin-chhiuN7 u7 khoaN3-kiN3 khoaN3-be7-tioh8 e5 Siong7-chu2.  28) I u7 sin3-sim chiah kian3-lip8 PoaN5-koe3-cheh, beng7-leng7 ke-ke-hou7-hou7 tioh8 hiu3 hoeh toa3 mng5-nih8, si2-bong5 e5 Su3-chia2 chiah be7 hai7-si2 I2-sek-liat8-lang5 e5 toa7 kiaN2.
	29) I2-sek-liat8-lang5 u7 sin3-sim, chiah hou7 in e7-tang3 koe3 ang5-hai2 na2 chhin-chhiuN7 teh koe3 ta-te7; Ai-kip8-lang5 ia7 siuN7-boeh koe3 e5 si5, long2 hou7 hai2-chui2 im si2-khi3.
	30) I2-sek-liat8-lang5 pau-ui5 Ia5-li7-ko-siaN5, seh8 chhit jit8, in-ui7 in u7 sin3-sim, siaN5-chhiuN5 chiu7 to2 loh8-lai5.  31) Ki-li2 Lat-hap8 u7 sin3-sim, chiah bo5 kap hiah-e5 bo5 hok8-chiong5 Siong7-chu2 e5 lang5 cho3-hoe2 biat8-bong5, in-ui7 i ho2-ho2 khoan2-thai7 hiah-e5 cheng-tham3.
	32) Goa2 kam2 tioh8-ai3 koh kong2? Goa2 bo5 si5-kan thang kong2-khi2 Ki-tian5, Pa-lek8, Chham-sun, Ia5-hut8-tha, Tai7-pit8, Sat-bo2-ni2, kap chiong3 tai7-gian5-jin5 e5 tai7-chi3.  33) Oa2-kho3 sin3-sim, in chian3-seng3 liat8-kok. In cho3 cheng3-tong e5 tai7-chi3 lai5 nia2-siu7 Siong7-chu2 sou2 eng3-un2 e5. In lak8 sai e5 chhui3,  34) phah-hoa liat8-hoe2, tui3 to-kiam3-tiong to5-seng. In loan2-jiok8 pian3-cho3 kian-kiong5; chai7 chian3-tou3 tiong sou2-hiong3 bu5-tek8, taN2-pai7 goa7-kok e5 kun-tui7.  35) Oa2-kho3 sin3-sim u7 chin-che7 hu7-jin5-lang5 tit-tioh8 in si2-khi3 e5 lang5 koh-chai3 oah8 khi2-lai5.
	Ia7 u7 e5 lang5 ui7-tioh8 boeh koh-oah8 khi2-lai5 hiong2-siu7 khah ho2 e5 seng-oah8, m7-kheng2 chiap-siu7 sek-hong3, kam-goan7 jim2-siu7 khou2-heng5 lai5 si2-khi3.  36) U7-e5 lang5 siu7 thi2-chhio3, hou7 lang5 eng7 piN phah, ia7 u7 lang5 hou7 lang5 pak8 khi2-lai5 koaiN-loh8 kaN-lai7.  37) In hou7 lang5 eng7 chioh8-thau5 tim3, hou7 lang5 eng7 ki3-a2 ki3, hou7 lang5 eng7 to thai5-si2. In chheng7 mi5-iuN5 a2-si7 soaN-iuN5 e5 phoe5, seng-khu bo5 poaN3 e5 chiN5, siu7 pek-hai7, siu7 gek8-thai7, to3-chhu3 liu5-long7.  38) In khoaN3-phoa3 se3-kan! In chhin-chhiuN7 lan7-bin5, chai7 khong3-ia2, chai7 soaN-tiong liu5-long7, toa3 soaN-tong7-lai7 a2-si7 thou5-khang seng-oah8.
	39) Chiah-e5 lang5 oa2-kho3 ine5 sin3-sim, u7 tit-tioh8 hiah-nih8 ho2 e5 seng5-ko2; tan7-si7 iau2-ku2 bo5 tit-tioh8 Siong7-chu2 sou2 eng3-un2 e5,  40) in-ui7 Siong7-chu2 i2-keng ui7 lan2 i7-pi7 chit8 e5 koh-khah ho2 e5 ke3-oe7. Siong7-chu2 e5 bok8-tek chiu7-si7 in tioh8 kap lan2 cho3-hoe2, chiah e7-tang3 seng5-choan5.

Te7 12 ChiuN

Siong7-chu2 lan2 e5 Thian-hu7:
	1) Lun7 khi2 goan2, goan2 u7 chiah toa7-tin7 e5 cheng3-jin5 ti7 goan2 e5 chiu-ui5. Sou2-i2 lan2 tioh8 thoat-li7 it-chhe3 thoa-lui7, siau-ti5 ka7 lan2 kiap tiau5-tiau5 e5 choe7-ko3, eng7 nai7-sim lai5 chham-ka chau2 jin5-seng lou7-tou5 e5 pi2-sai3.  2) Lan2 tioh8 si2-chiong hau7-hoat Ia5-sou --- I chiu7-si7 lan2 sin3-giong2 e5 kin-goan5 kap bok8-phiau. I bo5 in-ui7 sip8-ji7-ke3 lai5 poan3-tou5 ji5-hoe3! I tian-to3 ui7-tioh8 chiong-lai5 e5 hi2-lok8, bo5 chiong chai7 sip8-ji7-ke3-siong7 e5 si2-bong5 e5 thi2-jiok8 khng3 toa3 gan2-tiong, taN I che7 ti7 Siong7-chu2 po2-cho7 e5 chiaN3-peng5.
	3) Lin2 tioh8 siuN7-khi2 I sou2 lek8-chin7 e5 khou2-lan7, khoaN3 I an3-choaN2 jim2-siu7 choe7-jin5 tui3 I sou2 phau7 kek8-chhim e5 oan3-hin7. An2-ne lin2 chiah be7 song3-sit iong2-khi3 lai5 poan3-tou5 ji5-hoe3.  4) In-ui7 lin2 kap choe7-ok tou3-cheng, iau2 m7-bian2 tou3-cheng kah tu2-tioh8 seN-si2 e5 koan-thau5.  5) Lin2 kam2 be7-ki3-tit Siong7-chu2 ka7 lin2 khoaN3-cho3 I e5 kiaN2, tui3 lin2 sou2 kou2-le7 e5 oe7?
“Goa2 e5 kiaN2 a3, Chu2 e5 koan2-kau3 m7-thang khoaN3-khin, I khian2-chek e5 si5 m7-thang song3-khi3.  6) In-ui7 Chu2 koan2-kau3 mui2 chit8 e5 I sou2 thiaN3 e5 lang5, Phah mui2 chit8 e5 I siu-iong2 cho3 kiaN2 e5 lang5.”
7) Lin2 sou2 siu7 e5 khou2-chhou2 tioh8 khoaN3-cho3 lau7-pe7 e5 koan2-kau3 lai5 jim2-siu7; in-ui7 lin2 e5 khou2-chhou2 teh piau2-si7 Siong7-chu2 khoan2-thai7 lin2 cho3 I e5 kiaN2. Kam2 u7 chit8 e5 cho3 lang5 e5 kiaN2, long2 m7-bat siu7-tioh8 in lau7-pe7 e5 koan2-kau3?  8) Lin2 na7 bo5 chhin-chhiuN7 I it-chhe3 e5 kiaN2 siu7 koan2-kau3, an2-ne lin2 chiu7 m7-si7 sit8-chai7 e5 kiaN2, si7 su-seng-chu2.  9) Lan2 se3-kan e5 lau7-pe7 ka7 lan2 koan2-kau3, iah lan2 ka7 in chun-keng3. An2-ne lan2 kam2 m7-si7 koh-khah tioh8 hok8-chiong5 lan2 leng5-seng3 e5 Lau7-pe7 lai5 seng-oah8!  10) Lan2 se3-kan e5 lau7-pe7 jim7-ui5 eng-kai koan2-kau3 e5 si5, te2-te2 e5 ki5-kan ka7 lan2 koan2-kau3. Tan7-si7 Siong7-chu2 ka7 lan2 koan2-kau3 si7 ui7-tioh8 lan2 e5 li7-ek, thang hou7 lan2 hun-hiong2 I e5 seng3-kiat.  11) Lan2 tak8 pai2 hou7 lang5 koan2-kau3 e5 si5, long2 kam2-kak siong-sim bo5 song2-khoai3. Tan7-si7 u7 keng-koe3 chit khoan2 koan2-kau3 lai5 siu7 hun3-lian7 e5 lang5, au7-lai5 e7 tit-tioh8 ho5-peng5 kap cheng3-gi7 e5 kiat-ko2.

Chi2-si7 kap keng2-kai3:
	12) Sou2-i2 lin2 tioh8 chiong bo5 khui3-lat8 e5 siang-chhiu2 giah8-koan5, hou7 loan2-jiok8 e5 siang-kha kiong5-hoa3!  13) Ke3-siok8 kiaN5 tit8-lou7, lin2 e5 pai2-kha chiah be7 chan5-hoe3, tian-to3 e7 ho2-khi3.
	14) Lin2 tioh8 chin7-liong7 kap it-chhe3 e5 lang5 ho5-peng5 siong-chhu3. Na7 bo5 an2-ne, bo5 lang5 e7-tang3 kiN3-tioh8 Chu2.  15) Tioh8 chu3-i3 m7-thang u7 lang5 sit-loh8 Siong7-chu2 e5 in-hui7. Tioh8 chu3-i3 m7-thang u7 lang5 chhin-chhiuN7 khou2 e5 tok8-chhau2, toa7-chang5 khi2-lai5 hou7 chin-che7 lang5 tiong3-tok8.  16) Tioh8 chu3-i3 m7-thang u7 lang5 chhin-chhiuN7 I2-so3, pian3-seng5 im5-loan7 bo5 keng3-khian5, i ui7-tioh8 boeh chiah8 chit8 tng3, chiong toa7-kiaN2 e5 koan5-li7 chhut-be7.  17) Lin2 sou2 chai-iaN2, au7-lai5 i ai3-boeh nia2-siu7 in lau7-pe7 e5 chiok-hok, tan7-si7 pi7 ki7-choat8, sui-jian5 i lau5 bak8-sai2 ai-kiu5, m7-ku2 chhoe7 bo5 pan7-hoat thang lai5 hoe5-sim choan2-i3.
	18) Lin2 m7-si7 chhin-chhiuN7 I2-sek-liat8 e5 peh-seN3, lai5-kau3 e7 bong-tit e5 soaN, m7-si7 lai5-kau3 Se-nai2-soaN. Hit e5 soaN u7 liat8-hoe2, ou-am3, im-leng2, hong-thai,  19) ia7 u7 la-pa e5 siaN kap kong2-oe7 e5 siaN. Hiah-e5 lang5 thiaN-kiN3 hit e5 siaN e5 si5, khun2-kiu5 mai2 koh tui3 in kong2 sim2-mih oe7,  20) “Lian5 siu3-lui7 lai5 khap8-tioh8 chit e5 soaN ia7 tioh8 eng7 chioh8-thau5 kong3-si2.” In-ui7 in be7-tang3 jim2-siu7 chit e5 beng7-leng7.  21) Hit e5 cheng5-heng5 chin kiaN-lang5, lian5 Mou5-se ia7 kong2, “Goa2 kiaN kah phih8-phih8-chhoah.”
	22) Lin2 m7-si7 khi3 hia. Lin2 chiu7-si7 lai5-kau3 Sek-an-soaN, lai5-kau3 eng2-seng Siong7-chu2 e5 tou-chhi7, chiu7-si7 thian-siong7 e5 Ia5-lou7-sat-leng2. Ti7 hia u7 seng5-chhian seng5-ban7 e5 thian-sai3.  23) Lin2 si7 lai5-kau3 Siong7-chu2 e5 toa7-kiaN2 e5 chu7-hoe7. In hiah-e5 lang5 e5 mia5 long2 u7 teng-ki3 ti7 thiN-teng2. Lin2 lai5-kau3 sim2-phoaN3 cheng3-lang5 e5 Siong7-chu2 chia, lin2 lai5-kau3 i2-keng seng5-choan5 e5 gi7-jin5 e5 leng5-hun5 chia.  24) Lin2 lai5-kau3 sin-iok e5 tiong-po2 Ia5-sou chia, lai5-kau3 I lau5 chhut-lai5 e5 hoeh chia, chiah-e5 hoeh sou2 piau2-beng5 e5, pi2 A-pek sou2 lau5 chhut-lai5 e5 hoeh koh-khah po2-kui3.
	25) Sou2-i2 lin2 tioh8 kin2-sin7, m7-thang ki7-choat8 Hit-ui7 tui3 lin2 teh kong2-oe7 e5. I chai7 te7-siong7 ka7 lang5 keng2-kai3 e5 si5, ki7-choat8 I hiah-e5 lang5 be7-tang3 siam2-pi7 chek-hoat8. An2-ne lan2 na7 poe7-gek8 Hit-ui7 tui3 thiN-teng2 hiong3 lan2 kong2-oe7 e5, kam2 m7-si7 koh-khah be7-tang3 siam2-pi7 chek-hoat8!  26) Hit e5 si5 I e5 siaN hou7 te7-siong7 chin2-tong7, tan7-si7 taN I u7 eng3-un2 kong2, “Goa2 put-tan7 boeh koh chit8 pai2 hou7 te7-siong7 chin2-tong7, lian5 thiN-teng2 ia7 boeh hou7 i chin2-tong7.”  27) Hit ku3 “boeh koh chit pai2” beng5-beng5 teh piau2-si7 siu7-cho7-but8 e7 pi7 chin2-tong7 soa2-ui7, thang hou7 bo5 pi7 chin2-tong7 e5 mih8 chun5-liu5.
	28) Sou2-i2 lan2 tioh8 kam2-sia7, in-ui7 lan2 u7 tit-tioh8 be7 siu7 chin2-tong7 e5 ong5-kok. Lan2 tioh8 kam2-sia7 Siong7-chu2, tioh8 eng7 hou7 I e7 moa2-i3 e5 hoat-tou7, chiu7-si7 eng7 khian5-seng5 kap keng3-ui3 lai5 keng3-pai3 I;  29) in-ui7 lan2 e5 Siong7-chu2 sit8-chai7 si7 hui2-biat8 e5 hoe2.

Te7 13 ChiuN

Ju5-ho5 hou7 Siong7-chu2 hoaN-hi2:
	1) Lin2 tioh8 chhin-chhiuN7 hiaN-ti7, ke3-siok8 lai5 siong-chhin siong-ai3.  2) Tioh8 e7-ki3-tit ho2-ho2 khoan2-thai7 chhut-goa7-lang5. Bat u7 lang5 chiap-thai7 chhut-goa7-lang5, m7 chai-iaN2 in sit8-chai7 si7 thian-sai3.  3) Tioh8 koan-hoai5 hiah-e5 ti7 kaN-lai7 e5 lang5, chhin-chhiuN7 lin2 ia7 kap in cho3-hoe2 teh hou7 lang5 koaiN. Tioh8 koan-hoai5 hiah-e5 siu7-khou2 e5 lang5, chhin-chhiuN7 lin2 ia7 kap in teh siu7-khou2.
	4) Tai7-ke tioh8 chun-tiong7 hun-in; hu-chhe tioh8 hou7-siong sin3-sit8. Siong7-chu2 e7 sim2-phoaN3 hoan7 im5-loan7 kap kan-im5 e5 lang5.
	5) Cho3 lang5 m7-thang ai3 chiN5-chai5; tui3 lin2 sou2 u7 e5 tioh8 ti-chiok. In-ui7 Siong7-chu2 u7 kong2, “Goa2 choat8-tui3 be7 li7-khui li2. Goa2 choat8-tui3 be7 pang3-sak li2.”  6) Sou2-i2 lan2 tioh8 ho2-taN2 kong2,
“Chu2 si7 goa2 e5 oan7-chou7-chia2, Goa2 be7 kiaN-hiaN5! Lang5 tui3 goa2 u7 sim2-mih hoat-tou7?”
	7) Tioh8 siau3-liam7 lin2 i2-cheng5 e5 leng2-to7-chia2, in thoan5 Siong7-chu2 e5 chin-to7 hou7 lin2. Tioh8 hoe5-siong2 in it-seng an3-choaN2 cho3 lang5, an3-choaN2 si2, lai5 hau7-hoat in e5 sin3-sim.  8) Ia5-sou Ki-tok, koe3-khi3, hian7-chai7, it-tit8 kau3 eng2-oan2 long2 bo5 pian3.  9) M7-thang hou7 i7-toan, ki5-koai3 e5 kau3-gi7 lai5 in2-iu2 lin2 li7-khui cheng3-to7. Tioh8 oa2-kho3 Siong7-chu2 e5 in-hui7 lai5 kian-kiong5 khah ho2. M7-thang oa2-kho3 chun-siu2 chiah8-mih8 e5 kui-ki2. An2-ne tui3 lan2 e5 leng5-hun5 chiah u7 li7-ek. Hiah-e5 chun-siu2 chiah8-mih8 e5 kui-ki2 e5 lang5, (NN peng7) bo5 tit-tioh8 li7-ek.
	10) Chai7 Iu5-thai3-lang5 e5 tiuN3-bou7-lai7 teh su7-hong7 e5 che3-si, bo5 koan5 thang chiah8 lan2 che3-toaN5-teng2 e5 che3-phin2.  11) Iu5-thai3-lang5 e5 che3-si-tiuN2 toa3 tong7-but8 e5 hoeh jip8-khi3 Chi3-seng3-sou2, cho3 che3-phin2 hong7-hian3 lai5 siok8-choe7; tan7-si7 hiah-e5 tong7-but8 e5 si-the2 long2 theh8 chhut-khi3 iaN5-te7 e5 goa7-bin7 sio-tiau7.  12) Sou2-i2 Ia5-sou ia7 chai7 siaN5-mng5-goa7 si2-khi3, che si7 ui7-tioh8 boeh eng7 I ka-ti7 e5 hoeh lai5 se2-chheng cheng3-lang5 e5 choe7-ko3.  13) An2-ne lan2 tioh8 chhut lai5-khi3 iaN5-te7 e5 goa7-bin7 chhin-kin7 I, lai5 kap I cho3-hoe2 jim2-siu7 I sou2 siu7 e5 thi2-jiok8.  14) In-ui7 chai7 chit te7-siong7 lan2 bo5 eng2-kiu2 ki-chu7 e5 sou2-chai7; lan2 si7 teh tui-kiu5 hit e5 lai5-se3 e5 eng2-ki-te7.  15) Sou2-i2 lan2 tioh8 si5-siong5 thong-koe3 Ia5-sou, chiong lan2 e5 chan3-bi2 cho3 che3-phin2 lai5 hian3 hou7 Siong7-chu2; i3-su3 chiu7-si7 lan2 tioh8 si5-siong5 eng7 lan2 e5 chhui3 lai5 kam2-sia7 I e5 seng3-mia5.  16) M7-thang be7-ki3-tit cho3 ho2-su7 kap hou7-siong pang-chou7, in-ui7 chit nng7 hang7 chiu7-si7 e7 hou7 Siong7-chu2 moa2-i3 e5 che3-phin2.
	17) Tioh8 hok8-chiong5 lin2 e5 leng2-to7-chia2, chun-siu2 in e5 beng7-leng7. In si5-si5 khek-khek teh koan-sim lin2 e5 sim-leng5, in-ui7 in tioh8 chiong sou2 cho3 e5 tai7-chi3 kap Siong7-chu2 chheng-siau3. Lin2 na7 hok8-chiong5 in, in chiu7 e7 hoaN-hoaN-hi2-hi2 lai5 cho3 in e5 kang-chok; na7 bo5, in cho3-liau2 e7 oan3-than3, an2-ne chiu7 tui3 lin2 long2 bo5 li7-ek.
	18) Lin2 tioh8 ke3-siok8 ui7 goan2 ki5-to2. Goan2 khak-sin3 goan2 u7 chheng-pek8 e5 liong5-sim, in-ui7 goan2 si5-siong5 ai3-boeh cho3 cheng3-tong e5 tai7-chi3.  19) Goa2 khun2-kiu5 lin2 koh-khah jiat8-sim ki5-kiu5 Siong7-chu2, thang hou7 goa2 khah-cha2 tng2-khi3 lin2 hia.

Ki5-to2:
	20) Siong7-chu2 tui3 si2-lang5 e5 tiong-kan hou7 lan2 e5 Chu2 Ia5-sou koh-oah8 khi2-lai5. Thong-koe3 I e5 si2-bong5, Ia5-sou chhiam-teng7 eng2-oan2 e5 beng5-iok, lai5 cho3 iuN5-kun5 Ui2-tai7 e5 Bok8-chia2.  21) Goan7 Hit-ui7 ho5-peng5 e5 Siong7-chu2 siuN2-su3 lin2 it-chhe3 bi2-sian7 e5 mih8, thang hou7 lin2 chun-heng5 I e5 chi2-i3. Goan7 I thong-koe3 Ia5-sou Ki-tok, chai7 lan2 lai7-bin7 cho3 I sou2 moa2-i3 e5 tai7-chi3. Goan7 eng5-iau7 kui Ki-tok, ban7-se3 bu5-kiong5! Amen.

Choe3-au7 e5 chheng2-an:
	22) HiaN-ti7 a3, khun2-kiu5 lin2 nai7-sim thiaN goa2 ka7 lin2 khoan3-ko3 e5 oe7; in-ui7 goa2 sia2 hou7 lin2 chit tiuN phe bo5 loa7 tng5.  23) Goa2 ai3 lin2 chai-iaN2 lan2 e5 hiaN-ti7 The5-mou5-thai3 i2-keng tui3 kaN-lai7 pi7 sek-hong3 chhut-lai5 a3. I na7 khah-cha2 lai5, goa2 boeh kio3 i kap goa2 khi3 lin2 hia.
	24) ChhiaN2 lin2 the3 goan2 ka7 lin2 e5 leng2-to7-chia2 tai7-ke kap sou2 u7 Siong7-chu2 e5 chu2-bin5 chheng2-an. Tui3 I3-tai7-li7 lai5 e5 hiaN-ti7 ia7 ka7 lin2 chheng2-an.
	25) Goan7 Siong7-chu2 e5 in-hui7 kap lin2 tai7-ke tong5-chai7.

