	Ia5-Li7-Bi2 (24)
[1]	Pian7-nga2-bin2 toe7, A-na2-tut8 siaN5 e5 che3-si tiong, Hi-lek8-ka e5 kiaN2, Ia5-li7-bi2 e5 oe7 ki3 ti7 e7-toe2.  2). Tng Iu5-tai7 ong5 A-bun5 e5 kiaN2 Iok-se-a che7-ui7 e5 chap8-saN--ni5, Ia5-ho5-hoa e5 oe7 lim5-kau3 i.  3). Koh ti7 Iu5-tai7 ong5 Iok-se-a e5 kiaN2 Iok-nga2-keng3 che7-ui7 e5 si5, tit8-kau3 Iu5-tai7 ong5 Iok-se-a e5 kiaN2 Se-ti2-ka chap8-it--ni5 e5 lou7-be2; gou7-geh8 kan, Ia5-lou7-sat-leng2 lang5 siu7-liah8 e5 si5, Ia5-ho5-hoa e5 oe7 lim5-kau3 i.
	4). Ia5-ho5-hoa e5 oe7 lim5-kau3 goa2, kong2,  5). Goa2 be7 chhong3-cho7 li2 ti7 pak-tou2-lai7 e5 tai7-seng, Goa2 bat li2; li2 be7 chhut-thai e5 tai7-seng, Goa2 hun-piat li2 choe3-seng3; siat-lip8 li2 choe3 liat8-kok e5 sian-ti.  6). Goa2 chiu7 kong2, Hai7--ah! Chu2 Ia5-ho5-hoa ah, li2 khoaN3, goa2 boe7 hiau2 kong2, in-ui7 goa2 si7 gin2-na2.  7). Chong2-si7 Ia5-ho5-hoa tui3 goa2 kong2, Li2 m7-thang kong2, Goa2 si7 gin2-na2; in-ui7 Goa2 kiN3-u7 chhe li2, li2 tioh8 khi3; Goa2 kiN3-u7 hoan-hu3 li2, li2 tioh8 kong2.  8). Li2 boh8-tit kiaN--in, in-ui7 Goa2 kap li2 ti7-teh, beh kiu3 li2; che si7 Ia5-ho5-hoa kong2 e5.  9). Ia5-ho5-hoa chiu7 chhun I e5 chhiu2 bong goa2 e5 chhui3.  Ia5-ho5-hoa ka7 goa2 kong2, Li2 khoaN3, Goa2 u7 chiong Goa2 e5 oe7, he7 ti7 li2 e5 chhui3.  10). KhoaN3 ah, kin-a2-jit8 Goa2 siat-lip8 li2 ti7 liat8-pang liat8-kok e5 teng2-bin7; si7 ui7-tioh8 beh puih8-chhut, beh thiah-hui2, beh pai7-hoai7, beh chhia-to2, beh kian3-lip8, beh chai-poe5.
	11). Ia5-ho5-hoa e5 oe7 koh lim5-kau3 goa2, kong2, Ia5-li7-bi2 ah, li2 khoaN3-kiN3 sim2-mih8? Goa2 kong2, Goa2 khoaN3-kiN3 heng7-chhiu7 e5 chit8-ki.  12). Ia5-ho5-hoa chiu7 tui3 goa2 kong2, Li2 sou2 khoaN3 si7 tioh8; Goa2 teh koan-kou3 Goa2 e5 oe7 lai5 chiaN5--i.  13). Ia5-ho5-hoa e5 oe7 te7-ji7 pai2 lim5-kau3 goa2 kong2, Li2 khoaN3-kiN3 sim2-mih8? Goa2 kong2, Goa2 khoaN3-kiN3 chit8 e5 tiaN2 teh kun2, i e5 bin7 tui3 pak--si3 ng3 ke3--lai5.  14). Ia5-ho5-hoa chiu7 tui3 goa2 kong2, Beh u7 chai-e7 tui3 pak-hng hoat-chhut, lim5-kau3 chit sou2-chai7 it-chhe3 khia7-khi2 e5 peh-siN3.  15). Ia5-ho5-hoa kong2, KhoaN3 ah, Goa2 beh tiau3 pak-hng liat8-kok e5 cheng3-chok8; in beh lai5, tak8-e5 an cho7-ui7 ti7 Ia5-lou7-sat-leng2 chiah e5 siaN5-mng5-khau2; chiu-ui5 kong-kek siaN5-chhiuN5, iah8 beh kong-kek Iu5-tai7 it-chhe3 e5 siaN5.  16). Lun7-kau3 chit e5 peh-siN3 it-chhe3 e5 phaiN2, chiu7-si7 li7-khui Goa2, ng3 pat8 e5 siong7-te3 sio-hiuN; kui7-pai3 in e5 chhiu2 sou2 choe3--e5; Goa2 beh kong2-khi2 Goa2 e5 phoaN3-toan3 lai5 kong-kek in.  17). Sou2-i2 li2 tioh8 ha5-io, khi2--lai5, chiong Goa2 sou2 hoan-hu3 li2 it-chhe3 e5 oe7 ka7 in kong2; boh8-tit in-ui7 in lai5 kiaN-hiaN5, kiaN-liau2 Goa2 hou7 li2 ti7 in e5 bin7-cheng5 lai5 kiaN-hiaN5.  18). KhoaN3 ah, in-ui7 Goa2 kin-a2-jit8 hou7 li2 chiaN5-choe3 kian-kou3 e5 siaN5, choe3 thih-thiau7, choe3 tang5-chhiuN5, lai5 ti2-tng choan5-toe7, i2-kip8 Iu5-tai7 e5 liat8-ong5, kui3-chok8, che3-si, kap chit sou2-chai7 e5 cheng3 peh-siN3.  19). In beh kong-kek li2, chong2-si7 boe7-oe7 iaN5 li2; in-ui7 Goa2 kap li2 ti7-teh, beh chin2-kiu3 li2; che si7 Ia5-ho5-hoa kong2--e5.

[2]	Ia5-ho5-hoa e5 oe7 koh lim5-kau3 goa2, kong2,  2). Li2 khi3 ng3 Ia5-lou7-sat-leng2 lang5 e5 hi7-khang kio3 kong2, Ia5-ho5-hoa an2-ni kong2, Li2 siau3-lian5 e5 un-ai3, hun-in e5 ai3-cheng5, li2 chaiN2-a2-iuN7 ti7 khong3-ia2, ti7 be7-bat cheng3-choh e5 toe7, kun-te3 Goa2; Goa2 long2 ka7 li2 ki3-tit.  3). Hit-si5 I2-sek-liat8 choe3-seng3 kui Ia5-ho5-hoa; choe3 I khi2-khau5 sek8 e5 thou2-san2; kiN3-na7 thun-chiah8 i--e5, beh sng3 choe3 u7 choe7; chai-e7 beh lim5-kau3 in; che si7 Ia5-ho5-hoa kong2--e5.
	4). Nga2-kok e5 ke ah, I2-sek-liat8 ke e5 tak8 pang5-thau5 ah, lin2 tioh8 thiaN Ia5-ho5-hoa e5 oe7.  5). Ia5-ho5-hoa an2-ni kong2, Lin2 e5 liat8-chou2 khoaN3 Goa2 u7 sim2-mih8 put-gi7, keng2-jian5 li7-khui Goa2 hng7-hng7, khi3 than3 hiah e5 hu-ke2--e5, lai5 choe3 hu-ke2--e5 ah?  6). In iah8 bo5 kong2, Hit e5 chhoa7 lan2 chhut Ai-kip8 toe7 e5 Ia5-ho5-hoa ti7 toh-loh8? I si7 chhoa7 lan2 keng-ke3 khong3-ia2, soa-bou5, kap chhim-khiN e5 sou2-chai7, khong3-han7 si2-im3 e5 toe7; bo5 lang5 keng-ke3, bo5 lang5 khia7-khi2 e5 keng2-kai3.  7). Goa2 chhoa7 lin2 jip8 pui5 e5 toe7, hou7 lin2 chiah8 hit tiong-kan e5 ke2-chi2 kap ho2-mih8; chong2-si7 lin2 jip8-lai5-liau2, chiu7 phah la5-sam5 Goa2 e5 toe7; hou7 Goa2 e5 san2-giap8 chiaN5-choe3 kho2-ouN3--e5.  8). Che3-si long2 bo5 kong2, Ia5-ho5-hoa ti7 toh-loh8 leh? kang2-kai2 lut8-hoat--e5 m7-bat Goa2, koaN-tiuN2 poe7-biu7 Goa2, sian-ti kho3 Pa-lek8 lai5 chham3-gu2, koh than3 bo5 li7-ek e5 su7.
	9). Ia5-ho5-hoa kong2, Goa2 in-ui7 an2-ni beh kap lin2 cheng-pian7; iah8 beh kap lin2 e5 kiaN2-kiaN2 sun-sun cheng-pian7.  10). Lin2 tioh8 ke3-khi3 Ki-the5 chiah e5 hai2-su7 lai5 koan-khoaN3, chhe lang5 khi3 Ki-tat8 liu5-sim cha-kho2; khoaN3 bat u7 chit-ho7 su7 a2-bo5.  11). Kiam2 u7 chit8-kok koe2-oaN7 in e5 siong7-te3 mah? ki5-sit8 hiah-e5 m7-si7 Siong7-te3; chong2-si7 Goa2 e5 peh-siN3 chiong in e5 eng5-kng lai5 oaN7 hit-e5 bo5 li7-ek--e5.  12). Chiah e5 thiN ah, tioh8 in-ui7 chit-e5 lai5 gong5-ngiah8, kek8-ki5 kiaN-hiaN5, chin7-chai7 leng2-cheng7; che si7 Ia5-ho5-hoa kong2--e5.  13). In-ui7 Goa2 e5 peh-siN3 choe3 nng7-hang7 phaiN2-tai7, chiu7-si7 Goa2 choe3 oah8-chui2 e5 goan5-thau5, in li7-khui Goa2; koh ui7 ka-ki7 khui ti5, si7 phoa3-lih8 boe7 toe2 chui2 e5 ti5.
	14). I2-sek-liat8 si7 lou5-pok8 mah? Si7 ke-tiong siN e5 lou5-pok8 mah? Ui7-ho5 chiaN5-choe3 siu7 chhiuN2 e5 mih8 ah?  15). Iong2 e5 sai ng3 i hm7-hm7-hau2, chhut toa7-siaN, hou7 i e5 toe7 pha-hng; siaN5 iah8 long2 sio-hui2, bo5 lang5 khia7-khi2.  16). Lo5-hut lang5 kap Tap-pi2-lek8 lang5 iah8 phah-chhui3 li2 e5 thau5-khak-teng2.  17). Chit e5 su7 kiam2-m7-si7 li2 ka-ki7 chhu2--e5 mah? in-ui7 li2 e5 Siong7-te3 Ia5-ho5-hoa chhoa7 li2 kiaN5-lou7 e5 si5, li2 u7 khi3-sak I.  18). TaN li2 siaN2-su7 ti7 Ai-kip8 e5 lou7, si7 beh lim Se-hat e5 chui2 mah? li2 siaN2-su7 ti7 A-sut8 e5 lou7, si7 beh lim Toa7-ho5 e5 chui2 mah?  19). Li2 ka-ki7 e5 phaiN2 beh keng2-kai3 li2; li2 poe7-gek8 e5 su7 beh chek-pi7 li2; tui3 an2-ni thang chai, thang khoaN3-chhut li2 khi3-sak li2 e5 Siong7-te3 Ia5-ho5-hoa, bo5 chun5 keng3-ui3 Goa2 e5 sim, chiu7-si7 phaiN2 koh kan-khou2 e5 su7; che si7 Chu2 ban7-kun e5 Ia5-ho5-hoa kong2--e5.
	20). Goa2 ti7 kou2-cha2 e5 si5, at-chih8 li2 e5 taN, thau2-khui li2 e5 soh; li2 kong2, Goa2 m7 sun7-hok8; in-ui7 li2 ti7 tak8 e5 koaiN5-soaN-teng2, tak8 chang5 chhiN-chhui3 e5 chhiu7-kha, khut-loh8 sin-khu kiaN5-im5.  21). Na7-si7 Goa2 bat chai-cheng3 li2, si7 siong7-teng2 e5 phu5-to5-chhiu7, choan5-jian5 si7 chin e5 cheng2-chi2; li2 tui3-ti7 Goa2 chaiN2-iuN7 piN3-choe3 pat8-khoan2 phu5-to5-chhiu7 e5 phaiN2-ki ah?  22). Li2 sui-bong2 eng7 kiN, eng7 choe7-choe7 soat-bun5 lai5 soe2, li2 e5 choe7-ok e5 hun5-jiah iu5-goan5 hian2-chhut ti7 Goa2 e5 bin7-cheng5; che si7 Chu2 Ia5-ho5-hoa kong2--e5.  23). Li2 thai2-tho2 oe7 kong2, Goa2 bo5 bak--tioh8 la5-sam5, bo5 te3 chiah e5 Pa-lek8 ah? li2 khoaN3, li2 soaN-kok-tiong e5 lou7, chiu7 chai li2 sou2 kiaN5--e5 chaiN2-iuN7; li2 si7 toaN-nia7 gau5 chau2 e5 lok8-to5, chau2-lai5 chau2-khi3.  24). Li2 si7 ia2-lu5, koaiN3-si3 ti7 khong3-ia2; iok8-sim hoat-tong7, chiu7 khip-hong; siau2 e5 si5, chi7-chui7 oe7 chou2-chi2 i ah? kiN3-na7 chhe7 i e5, m7-bian2 tioh8-boa5; ti7 i hit-geh8, tek-khak oe7 chhe7--tioh8.  25). Li2 tioh8 kim3-chi2 li2 e5 kha, bian2-ti3 bo5 oe5; kim3-chi2 li2 e5 na5-au5, bian2-ti3 chhui3-ta; chong2-si7 li2 kong2, Che si7 bo5 chhai2-kang, m7--ah; goa2 i2-keng loan5-bou7 pat8-e5; goa2 beh te3 in.  26). Chhat8 hou7 lang5 liah8--tioh8, chaiN2-iuN7 kian3-siau3, I2-sek-liat8 ke kap in e5 kun-ong5, kui3-chok8, che3-si, sian-ti, iah8 long2 an2-ni kian3-siau3.  27). In tui3 chha5-thau5 kong2, Li2 si7 goa2 e5 pe7; tui3 chioh8-thau5 kong2, Li2 si7 siN-goa2-e5.  In eng7 ka-chiah ng3 Goa2, bo5 eng7 bin7 ng3 Goa2; kau3 tu2-tioh8 hoan7-lan7 e5 si5, chiah kong2, Khi2--lai5, lai5 kiu3 goan2.  28). Li2 ui7 ka-ki7 sou2 cho7 e5 siong7-te3 ti7 toh-loh8? i na7 oe7 kiu3 li2, ti7 li2 tu2-tioh8 hoan7-lan7 e5 si5, chiu7 tioh8 khi2-lai5 kiu3 li2; Iu5-tai7 ah, li2 e5 siong7-te3 e5 siau3-giah8 kap li2 e5 siaN5 e5 siau3-giah8 piN5-piN5 choe7.
	29). Ia5-ho5-hoa kong2, Lin2 siaN2-su7 kap Goa2 cheng-pian7? lin2 long2 poe7-gek8 Goa2.  30). Goa2 tok-chek lin2 e5 kiaN2-ji5, si7 khang-khang; in bo5 siu7 keng2-kai3.  Lin2 e5 to, chhin-chhiuN7 beng2 sai, thun-ka7 lin2 e5 sian-ti.  31). Chit se3-tai7 ah, lin2 tioh8 beng5 Ia5-ho5-hoa e5 oe7; Goa2 tui3-ti7 I2-sek-liat8 kiam2 bat choe3 chhin-chhiuN7 khong3-ia2, a2-si7 bat choe3 chhin-chhiuN7 ou-am3 e5 toe7 ah? Goa2 e5 peh-siN3 siaN2-su7 kong2, Goan2 thoat-li7 iok-sok, m7 koh kui-ng3 Li2 lah?  32). Chai7-sek-lu2 kiam2 oe7 boe7-ki3-tit i e5 chng-thaN7 mah? sin-niu5 kiam2 oe7 boe7-ki3-tit i e5 sui2-saN? chong2-si7 Goa2 e5 peh-siN3 boe7-ki3-tit Goa2 boe7 sng3-tit jit8.  33). Li2 chaiN2-iuN7 siu-cheng2 li2 e5 lou7, iau-kiu5 thiong2-ai3; lian5 phaiN2 hu7-jin5-lang5, li2 iah8 eng7 li2 e5 lou7 ka3-si7 in.  34). Koh li2 e5 saN-a2-ku u7 bo5-choe7 e5 song3-hiong lang5 e5 huih; m7-si7 ti7 iah chhu3-khang e5 sou2-chai7 tu2-tioh8, si7 ti7 tak8 sou2-chai7 long2 u7.  35). Li2 iau2-ku2 kong2, Goa2 bo5 choe7; Ia5-ho5-hoa e5 siu7-khi3 tek-khak oat8-tng2 li7-khui goa2, KhoaN3 ah, Goa2 beh sim2-mng7 li2, in-ui7 li2 ka-ki7 kong2, Goa2 bo5 hoan7-choe7.  36). Li2 siaN2-su7 chau2-tang chau2-sai, beh koe2-oaN7 li2 e5 lou7 ah? li2 beh in-ui7 Ai-kip8 lai5 kian3-siau3, chhin-chhiuN7 cheng5 in-ui7 A-sut8 lai5 kian3-siau3 chit8-iuN7.  37). Li2 iah8 beh siang-chhiu2 pho7 thau5-khak, tui3 hia chhut--lai5; in-ui7 Ia5-ho5-hoa i2-keng khi3-choat8 li2 sou2 oa2-kho3--e5; li2 iah8 boe7 tui3 in tit-tioh8 heng-thong.

[3]	U7 teh kong2, Lang5 na7 li5-chhut i e5 bou2, bou2 chiu7 li7-khui i, ke3 pat8-lang5; chiu7 i cheng5 e5 tiong7-hu kiam2 thang koh chhin-kun7 i mah? na7 an2-ni, hit e5 toe7-hng kiam2 bo5 bak-tioh8 la5-sam5 mah? tok8-tok8 li2 kap choe7-choe7 chhin-ai3--e5 kiaN5-im5, iau2-ku2 thang kui ti7 Goa2; che si7 Ia5-ho5-hoa kong2--e5.  2). Li2 tioh8 kiah8-bak8 khoaN3 chiah e5 kng-kho7-kho7 koaiN5 e5 sou2-chai7; ti7 toh-loh8 bo5 u7 im5-heng7 ah? li2 che7 ti7 lou7-piN theng3-hau7, chhin-chhiuN7 A-lah8-pek lang5 ti7 khong3-ia2 chit8-iuN7; koh eng7 li2 e5 im5-heng7 sia5-ok phah la5-sam5 choan5-toe7.  3). In-ui7 an2-ni, ho2 e5 hou7-chui2 theng5-chi2, chhun-thiN e5 hou7 bo5 loh8; li2 iau2 u7 chhiong-ki e5 bin7, m7-chai kian3-siau3.  4). Li2 kiam2 m7 tui3 chit-si5 kio3 Goa2 kong2, Goa2 e5 pe7 ah, Li2 si7 goa2 siau3-lian5 e5 si5, in2-chhoa7 goa2--e5?  5). I kiam2 eng2-eng2 khng3 siu7-khi3, lau5 kau3 lou7-be2 mah? khoaN3 ah, li2 u7 an2-ni kong2, iau2-ku2 chin7 li2 sou2 oe7--e5 kiaN5-phaiN2.
	6). Tng Iok-se-a ong5 che7-ui7 e5 si5, Ia5-ho5-hoa koh tui3 goa2 kong2, Poe7-gek8 e5 I2-sek-liat8 sou2 choe3--e5, li2 u7 khoaN3-kiN3 bo5? I chiuN7 chiah e5 koaiN5-soaN, ti7 long2-chong2 chhiN-chhui3 e5 chhiu7-kha kiaN5 im5-loan7. 7). I kiaN5 chiah e5 tai7-chi3 i2-au7, Goa2 kong2, I beh kui-oa2 Goa2, chong2-si7 i bo5, i kan-cha3 e5 sio2-be7 Iu5-tai7 iah8 u7 khoaN3-kiN3.  8). Poe7-gek8 e5 I2-sek-liat8 kiaN5 im5-loan7, Goa2 ui7-tioh8 chit e5 ian5-kou3 hou7 i li5-su, li5-chhut i; Goa2 khoaN3-kiN3 i kan-cha3 e5 sio2-be7 Iu5-tai7, iu5-goan5 bo5 kiaN, iah8 si7 khi3 kiaN5-im5.  9). I sui5-pian7 kiaN5 i e5 im5-loan7, chiu7 phah la5-sam5 chit e5 toe7-hng; chiu7 kap chioh8-thau5 chha5-thau5 kiaN5-im5.  10). Sui-jian5 u7 chiah-e5 it-chhe3 e5 su7, i kan-cha3 e5 sio2-be7 Iu5-tai7 iu5-goan5 bo5 choan-sim kui-ng3 Goa2, put-ko3 si7 ke2-i3 na7-tiaN7; che si7 Ia5-ho5-hoa kong2--e5.
	11). Ia5-ho5-hoa tui3 goa2 kong2, Poe7-gek8 e5 I2-sek-liat8, pi2 kan-cha3 e5 Iu5-tai7, iau2 khah u7 gi7.  12). Li2 tioh8 khi3 ng3 pak-hng thoan5 chiah e5 oe7, kong2, Ia5-ho5-hoa kong2, Poe7-gek8 e5 I2-sek-liat8 ah, tioh8 to3--lai5; Goa2 bo5 beh eng7 siu7-khi3 e5 bak8-chiu khoaN3 lin2; in-ui7 Goa2 si7 chu5-ai3--e5, Goa2 bo5 beh eng2-oan2 khng3 siu7-khi3; che si7 Ia5-ho5-hoa kong2--e5.  13). Tok8-tok8 tioh8 jin7 li2 e5 choe7, chiu7-si7 li2 ui5-poe7 Ia5-ho5-hoa li2 e5 Siong7-te3; ti7 long2-chong2 chhiN-chhui3 e5 chhiu7-kha, chau2-tang chau2-sai, chhe7 pat8-e5; bo5 thiaN-than3 Goa2 e5 oe7; che si7 Ia5-ho5-hoa kong2--e5.  14). Ia5-ho5-hoa kong2, Poe7-gek8 e5 kiaN2-ji5 ah, tioh8 to3--lai5; in-ui7 Goa2 choe3 lin2 e5 tiong7-hu; koh Goa2 beh chiong lin2 tui3 chit8 e5 siaN5 chhu2 chit8 lang5, tui3 chit8-chok8 chhu2 nng7 lang5, toa3 kau3 Sek-an.  15). Goa2 beh chiong hap8 Goa2 e5 sim e5 bok8-chia2 siuN2-su3 lin2; in beh eng7 chai-bat kap ti3-hui7 iuN2-chhi7 lin2.  16). Ia5-ho5-hoa kong2, Lin2 ti7 kok-lai7 siN-thoaN3 choe7-choe7; tng hiah e5 jit8-chi2, lang5 bo5 beh koh kong2-khi2, Ia5-ho5-hoa e5 iok-kui7; iah8 bo5 beh ki3 ti7 sim--nih; long2 boe7-ki3--tit, long2 bo5 khi3 chhe7, iah8 bo5 koh choe3--i.  17). Hit-si5 lang5 beh chheng Ia5-lou7-sat-leng2 choe3 Ia5-ho5-hoa e5 po2-cho7; ban7-kok beh chu7-chip8 kau3 hia; chiu7-si7 in-ui7 Ia5-ho5-hoa e5 mia5, lai5 kau3 Ia5-lou7-sat-leng2; in bo5 koh chiau3 ka-ki7 phaiN2-sim e5 kong-ngi7 kiaN5 tai7-chi3.  18). Tng hiah e5 jit8-chi2, Iu5-tai7 ke beh kap I2-sek-liat8 ke tang5-kiaN5; tui3 pak-hng e5 toe7 saN-kap lai5, kau3 Goa2 siuN2-su3 lin2 e5 liat8-chou2 choe3-giap8 e5 toe7.
	19). Chong2-si7 Goa2 kong2, Goa2 chaiN2-iuN7 oe7 thang pai5-liat8 lin2 ti7 chiah e5 kiaN2 e5 tiong-kan, chiong ho2 e5 toe7 siuN2-su3 li2, chiu7-si7 liat8-kok-tiong siong7-ho2 e5 giap8? Goa2 koh kong2, Lin2 tioh8 chheng Goa2 kong2, Goa2 e5 pe7 ah; iah8 bo5 koh to3-tng2 khi3, m7-te3 Goa2.  20). I2-sek-liat8 ke ah, lin2 tui3 Goa2 kiaN5 kan-cha3, chin-chiaN3 chhin-chhiuN7 hu7-jin5 kiaN5 kan-cha3 li7-khui i e5 tiong7-hu; che si7 Ia5-ho5-hoa kong2--e5.  21). Ti7 kng-kho7-kho7 koaiN5 e5 sou2-chai7 thiaN-kiN3 siaN, chiu7-si7 I2-sek-liat8 lang5 thi5-khau3 khun2-kiu5 e5 siaN; chiu7-si7 in-ui7 in kiaN5 sia5-phiah e5 lou7, boe7-ki3-tit in e5 Siong7-te3 Ia5-ho5-hoa.  22). Lin2 chiah e5 poe7-gek8 e5 kiaN2-ji5 ah, tioh8 to3--lai5; Goa2 beh i-ho2 lin2 e5 poe7-gek8.  KhoaN3 ah, goan2 lai5 kau3 Li2 chia; in-ui7 Li2 si7 goan2 e5 Siong7-te3 Ia5-ho5-hoa.  23). Tui3 sio2-soaN a2-si7 toa7-soaN e5 lau7-jiat8, ng3-bang7 tit-tioh8 pang-chan7, sit8-chai7 si7 khang-khang; I2-sek-liat8 e5 tit-tioh8 kiu3, chin-chiaN3 chai7-ti7 goan2 e5 Siong7-te3 Ia5-ho5-hoa.  24). Tui3 goan2 siau3-lian5 i2-lai5, hit e5 thang kian3-siau3 e5 su7, chiong goan2 e5 liat8-chou2 sou2 tioh8-boa5 lai5 tit-tioh8--e5, chiu7-si7 in e5 iuN5-kun5, gu5-kun5, kap in e5 kiaN2, cha-bou2-kiaN2, long2 thun-chiah8--khi3.  25). Goan2 to2 ti7 goan2 e5 kian3-siau3-tiong, goan2 e5 leng5-jiok8 jia-kham3 goan2; in-ui7 tui3 siau3-lian5 kau3 taN, goan2 kap goan2 e5 liat8-chou2 siong5-siong5 tek-choe7 goan2 e5 Siong7-te3 Ia5-ho5-hoa; bo5 thiaN-than3 goan2 e5 Siong7-te3 Ia5-ho5-hoa e5 siaN.

[4]	Ia5-ho5-hoa kong2, I2-sek-liat8 ah, Li2 na7 kheng2 to3--lai5, chiu7 to3--lai5 Goa2 chia; na7 tui3 Goa2 e5 bin7-cheng5 tu5--khi3 li2 kho2-ouN3 e5 su7, iah8 bo5 chhin3-chhai2 kiaN5;  2). iah8 chiau3 seng5-sit8, kong-peng5, kong-gi7, ki2 Ia5-ho5-hoa e5 eng2-oah8 lai5 chiu3-choa7; chiu7 liat8-kok beh tui3 I lai5 ka-ki7 kiu5 hok-khi3; iah8 beh in-ui7 I lai5 khoa-khau2.
	3). Ia5-ho5-hoa tui3 Iu5-tai7 lang5 kap Ia5-lou7-sat-leng2 an2-ni kong2, Tioh8 khai-khun2 lin2 e5 thou2-toe7, boh8-tit ia7-cheng2 ti7 chhi3-phe3-lai7.  4). Iu5-tai7 lang5 kap Ia5-lou7-sat-leng2 khia7-khi2 e5 peh-siN3 ah, lin2 tioh8 ka7 pun2-sin kiaN5 kat-le2, kui ti7 Ia5-ho5-hoa; tu5--khi3 sim-lai7 e5 su-iok8; kiaN-liau2 Goa2 e5 siu7-khi3, in-ui7 lin2 sou2-kiaN5 e5 phaiN2, lai5 hoat-choh; chhin-chhiuN7 he2 toh8--khi2-lai5, sim7-chi3 bo5 lang5 oe7 phah-hoa.
	5). Lin2 tioh8 thoan5 ti7 Iu5-tai7, po3 ti7 Ia5-lou7-sat-leng2, kong2, Lin2 tioh8 ti7 kok-lai7 pun5 sau3-kak, toa7-siaN kio3 kong2, Lin2 tioh8 chu7-chip8, lan2 thang chin3-jip8 kian-kou3 e5 siaN5.  6). Eng-kai ng3 Sek-an khia7 toa7-ki5; tioh8 to5-chau2, m7-thang theng5-kha; in-ui7 Goa2 beh hou7 chai-e7 kap toa7 e5 hui2-hoai7 tui3 pak-hng lai5.  7). U7 sai tui3 am7 e5 chhiu7-na5-tiong chiuN7--lai5, hui2-hoai7 liat8-kok--e5, i i2-keng khi2-sin, chhut i e5 pun2 sou2-chai7; beh hou7 li2 e5 toe7 pha-hng, hou7 li2 e5 siaN5 hong-hoe3, bo5 lang5 khia7-khi2.  8). Ui7-tioh8 an2-ni, lin2 e5 io tioh8 ha5 moa5-pou3, toa7-siaN thi5-khau5; in-ui7 Ia5-ho5-hoa e5 toa7 siu7-khi3 bo5 tui3 lan2 oat8-to3-tng2.  9). Ia5-ho5-hoa kong2, kau3 hit-jit8 kun-ong5 e5 sim, kui3-chok8 e5 sim, long2 beh siau-biat8; che3-si long2 beh chhiN-kiaN, sian-ti long2 beh gong5-ngiah8.  10). Goa2 kong2, Ai--ah, Chu2 Ia5-ho5-hoa ah, Li2 chin-chiaN3 si7 toa7-toa7 khi-phian3 chit e5 peh-siN3 kap Ia5-lou7-sat-leng2; ka7 in kong2, Lin2 beh tit-tioh8 peng5-an, ki5-sit8 to-kiam3 hai7-tioh8 in e5 siN3-mia7.  11). Hit-si5 beh u7 oe7 tui3 chit e5 peh-siN3 kap Ia5-lou7-sat-leng2 kong2, Beh u7 jiat8-jiat8 e5 hong, tui3 khong3-ia2 kng-kho7-kho7 koaiN5 e5 sou2-chai7, ng3 Goa2 e5 cheng3 peh-siN3 chhe--lai5; m7-si7 beh poa3--i, iah8 m7-si7 beh hou7 i chheng-khi3.  12). Beh u7 koh-khah toa7 e5 hong, ui7-tioh8 Goa2 chhe--lai5; taN Goa2 koh beh hoat-chhut phoaN3-su5 lai5 kong-kek in.  13). KhoaN3 ah, i beh chhin-chhiuN7 hun5 khi2-lai5; i e5 chian3-chhia chhin-chhiuN7 kng2-le5-hong, i e5 be2 pi2 eng-chiau2 khah kin2; u7 chai-e7 ah, in-ui7 lan2 pai7-bo5 lah.  14). Ia5-lou7-sat-leng2 ah, li2 tioh8 soe2-chheng li2 e5 sim, lai5 tu5--khi3 phaiN2, hou7 li2 thang tit-tioh8 kiu3; phaiN2 liam7-thau5 chun5 ti7 li2 e5 sim-lai7, beh kau3 ti7-si5 ah?  15). U7 siaN tui3 Tan3 thoan5-po3, tui3 I2-hoat-lian5 soaN po3 chai-e7.  16). Lin2 tioh8 thoan5 hou7 liat8-kok, po3-ko3 kong-kek Ia5-lou7-sat-leng2 e5 tai7-chi3, kong2, U7 ui5-khun3 siaN5--e5, tui3 hng7-hng7 e5 sou2-chai7 lai5; chhut in e5 siaN, kong-kek Iu5-tai7 chiah e5 siaN5.  17). In chiu-ui5 kong-kek i chhin-chhiuN7 kou3-hng5 e5 lang5; in-ui7 i poe7-poan7 Goa2; che si7 Ia5-ho5-hoa kong2--e5.  18). Li2 e5 sou2-kiaN5, li2 e5 sou2-choe3, ti3-kau3 li2 u7 chiah e5 su7; che si7 li2 e5 choe7-ok, sit8-chai7 si7 khou2, si7 hai7 kau3 li2 e5 sim.
	19). goa2 e5 chong7-hu2 ah, goa2 e5 chong7-hu2 ah, goa2 e5 sim thang3-thiaN3, goa2 e5 sim ti7 goa2 e5 lai7-bin7 peh-pak, goa2 boe7-oe7 cheng7-cheng7 bo5 kong2-oe7; in-ui7 goa2 i2-keng thiaN-kiN3 sau3-kak e5 siaN, kau-chian3 e5 hoah-hiam3.  20). Lang5 teh po3 hui2-hoai7, koh hui2-hoai7; in-ui7 choan5-toe7 pai7-hoai7, goa2 e5 pou3-piN5 hut-jian5 pai7-hoai7, goa2 e5 tiuN3-ui5 tiap-a2-ku2 phoa3-lih8.  21). Goa2 khoaN3-kiN3 toa7-ki5, thiaN-kiN3 sau3-kak e5 siaN; beh kau3 joa7-ku2 ah?  22). Goa2 e5 peh-siN3 gu5-gong7, m7-bat Goa2; in si7 gu5-gong7 bo5 chhang-mia5 e5 kiaN2; kiaN5-phaiN2 chiu7 gau5, kiaN2-ho2 chiu7 ham-ban7.
	23). Sian-ti kong2, Goa2 khoaN3 toe7, khoaN3 ah, toe7 si7 khang-khang hun7-tun7; goa2 khoaN3 thiN, thiN iah8 bo5 kng.  24). Goa2 khoaN3 hiah e5 toa7-soaN, khoaN3 ah, in long2 tin2-tang7; sio2-soaN iah8 long2 io5-lai5 io5-khi3.  25). Goa2 koh khoaN3, khoaN3 ah, long2 bo5 lang5; khong-tiong e5 pe-chiau2, iah8 long2 pe-chau2.  26). Goa2 koh khoaN3--i, khoaN3 ah, pui5 e5 chhan5 piN3-choe3 pha-hng e5 toe7; it-chhe3 e5 siaN5 ti7 Ia5-ho5-hoa e5 bin7-cheng5, in-ui7 I e5 toa7 siu7-khi3, long2-chong2 to2-hoai7.  27). In-ui7 Ia5-ho5-hoa an2-ni kong2, Choan5-toe7 tek-khak pha-hng; chong2-si7 Goa2 bo5 beh hui2-biat8 kau3-chin7.  28). In-ui7 an2-ni toe7 beh iu-bun7, thiN-teng2 ia7 beh ou-am3; Goa2 i2-keng kong2--i, i2-keng tiaN7-tioh8--i, tek-khak bo5 the3-hoe2, ia7 bo5 oat8-tng2 i3-su3, m7 choe3--i.  29). Tak8 e5 siaN5 e5 lang5 in-ui7 be2-peng kap sia7-chiN3 e5 lang5 e5 hoa7-hoa7-hau2, chiu7 long2 to5-chau2, chin3-jip8 chhiu7-na5, pe5-chiuN7 chioh8-poaN5-teng2; tak8 e5 siaN5 tu2-tioh8 khi3-sak, bo5 lang5 khia7-khi2.  30). Li2 soe-pai7 e5 si5 beh chaiN2-iuN7 choe3? Sui-jian5 chheng7 chu-ang5 e5 saN, eng7 kim-khi3 chng-thaN7, eng7 sek-liau7 ui7 li2 e5 bak8-chiu, an2-ni tian2 ho2-khoaN3, si7 khang-khang; loan5-ai3 li2--e5 khoaN3-khin li2, soa3 siau3-siuN7 li2 e5 siN3-mia7.  31). In-ui7 goa2 thiaN-kiN3 siaN chhin-chhiuN7 siN-kiaN2 e5 hu7-jin5-lang5, chhin-chhiuN7 siN thau5-chiuN7-kiaN2 e5 kan-khou2, chiu7-si7 Sek-an cha-bou2-kiaN2 e5 siaN, i chhoan2 toa7-khui3, thi2-khui chhiu2, kong2, Goa2 u7 chai-e7 ah, in-ui7 goa2 e5 sin5-hun5 ui7-tioh8 thai5-lang5-e5 lai5 hun7-khi3.

[5]	Lin2 tioh8 chau2-lai5 chau2-khi3 ti7 Ia5-lou7-sat-leng2 e5 koe-lou7 lai5 khoaN3 lai5 tham3-thiaN, ti7 i e5 khoan-khoah e5 sou2-chai7 lai5 chhe7, khoaN3 oe7 tu2-tioh8 chit8-lang5, a2-si7 u7 lang5 kiaN5 kong-gi7, kiu5 seng5-sit8; Goa2 chiu7 beh sia3-bian2 chit e5 siaN5.  2). In sui-jian5 kong2, Ia5-ho5-hoa si7 oah8--e5, in sou2 chiu3 e5 choa7 sit8-chai7 si7 ke2.  3). Ia5-ho5-hoa ah, Li2 e5 bak8-chiu kiam2-m7-si7 ng3 seng5-sit8 mah? Li2 phah in, in ia7 bo5 iu-siong; Li2 hui2-biat8 in, in m7-kheng2 siu7 kau3-tok; in hou7 in e5 bin7 pi2 chioh8 khah-teng7, m7-kheng2 hoe5-thau5.  4). Goa2 chiu7 kong2, Chiah e5 lang5 sit8-chai7 si7 song3-hiong, si7 gu5-gong7, in-ui7 m7-bat Ia5-ho5-hoa e5 lou7, kap in e5 Siong7-te3 e5 hoat-tou7;  5). goa2 beh khi3 kiN3 in e5 se3-ka, kap in kong2-oe7; in-ui7 in bat Ia5-ho5-hoa e5 lou7, kap in e5 Siong7-te3 e5 hoat-tou7.  Na7-si7 in tang5-sim at-chih8 taN, phah-tng7 pak8 i e5 soh.  6). Sou2-i2 chhiu7-na5 e5 sai beh chhut-lai5 ka7-si2 in; e5-hng-si5 e5 chhai5-long5 beh thun-chiah8 in, pa3 beh ti7 chiah e5 siaN5-goa7 tng-tan2 in, kiN3-na7 chhut-siaN5-e5 tek-khak hou7 in thiah-chhui3, in-ui7 in e5 choe7-koa3 chin-choe7, poe7-gek8 na2 siong-tiong7.  7). Che Goa2 thai2 oe7 sia3-bian2 li2 ah? li2 e5 kiaN2-ji5 li7-khui Goa2, koh ki2 chiah e5 m7-si7 Siong7-te3--e5 lai5 chiu3-choa7; Goa2 hou7 in pa2-chiok, in chiu7 kiaN5 kan-im5, kui-tin7 chu7-chip8 ti7 chhiong-ki e5 chhu3.  8). In chhin-chhiuN7 chhi7-pa2 e5 be2 si3-koe3 phau2; tak8-e5 ng3 i chhu3-piN e5 bou2 chhin-chhiuN7 be2 ki-ki-hau2.  9). Ia5-ho5-hoa kong2, Goa2 kiam2 bo5 in-ui7 chiah e5 su7 lai5 pan7 in mah? Goa2 e5 sim kiam2 bo5 beh tui3 chit ho7 e5 kok-bin5 lai5 po3-siu5 mah?
	10). Lin2 tioh8 chiuN7 i e5 phu5-to5-hng5 e5 chhiuN5 lai5 hui2-hoai7 i, chong2-si7 m7-thang hui2 kau3-liau2; tioh8 tu5--khi3 i e5 ki, in-ui7 in bo5 siok8 ti7 Ia5-ho5-hoa.  11). In-ui7 I2-sek-liat8 ke kap Iu5-tai7 ke toa7-toa7 kiaN5 khui2-cha3, kong-kek Goa2; che si7 Ia5-ho5-hoa kong2 e5.  12). In m7-jin7 Ia5-ho5-hoa, chiu7 kong2, Che peng7 m7-si7 I; chai-e7 bo5 beh lim5-kau3 goan2; to-kiam3 kap ki-hng goan2 ia7 boe7-oe7 tu2-tioh8.  13). Sian-ti e5 oe7 beh chiaN5-choe3 hong, Chu2 e5 oe7 bo5 ti7 in e5 sim; beh chiau3 an2-ni hou7 in tu2-tioh8.  14). Sou2-i2 ban7-kun e5 Siong7-te3 Ia5-ho5-hoa kong2, In-ui7 lin2 kong2 chit e5 oe7; khoaN3 ah, Goa2 beh hou7 Goa2 e5 oe7 ti7 li2 e5 chhui3 choe3 he2, hou7 chit e5 peh-siN3 choe3 chha5, chit e5 he2 beh sio-biat8 in.  15). Ia5-ho5-hoa kong2, I2-sek-liat8 e5 ke ah, li2 khoaN3, Goa2 beh hou7 chit8-kok tui3 hng7-hng7 lai5 kong-kek lin2, chiu7-si7 kiong5 e5 kok, tui3 kou2-cha2 chiu7 u7 e5 kok, i e5 gian5-gu2 li2 boe7 hiau2-tit, ia7 boe7 beng5-pek8 i sou2 kong2--e5.  16). In e5 chiN3-te7 si7 khui-khui e5 bong7; in long2 si7 iong2-su7.  17). In beh chiah8-liau2 li2 e5 gou7-kak kap li2 e5 bi2-niu5, chiu7-si7 li2 e5 kiaN2 cha-bou2-kiaN2 sou2 tioh8 chiah8 e5; ia7 beh chiah8-liau2 li2 e5 iuN5-kun5, gu5-kun5; chiah8-liau2 li2 e5 phu5-to5 kap bu5-hoa-ko2; koh beh eng7 to hui2-hoai7 li2 sou2 oa2-kho3 kian-kou3 e5 siaN5.  18). Ia5-ho5-hoa kong2, Chiu7-na7 kau3 hit-si5 Goa2 ia7 bo5 beh it-chin7 chau5-biat8 lin2.  19). Hit-si5 lin2 na7 kong2, Ia5-ho5-hoa goan2 e5 Siong7-te3 ui7-tioh8 siaN2-su7 tui3 goan2 kiaN5 che it-chhe3 e5 su7 ah? li2 tioh8 in3 i kong2, Chhin-chhiuN7 lin2 i2-keng pang3-sak Goa2, hok8-sai7 pat8-ho7 e5 siong7-te3 ti7 lin2 e5 toe7-hng, an2-ni lin2 ia7 beh hok8-sai7 goa7-pang lang5 ti7 bo5 siok8 lin2 e5 toe7-hng.
	20). Lin2 tioh8 thoan5 ti7 Nga2-kok ke, po3 ti7 Iu5-tai7, kong2,  21). Gong7-gong7 bu5-ti e5 peh-siN3 ah, lin2 u7 bak8-chiu boe7 khoaN3, u7 hi7-khang boe7 thiaN, taN tioh8 thiaN chit e5 oe7;  22). Ia5-ho5-hoa kong2, Lin2 m7 kiaN Goa2 mah? bo5 ngiauh8-ngiauh8-chhoah ti7 Goa2 e5 bin7-cheng5 mah? Goa2 siat eng2-oan2 e5 le7, eng7 soa choe3 hai2 e5 kai3-han7, i boe7 poaN5-ke3; i e5 eng2 sui-jian5 gia5 koaiN5, ia7 boe7-oe7 iaN5; sui-jian5 hoa7-hoa7-hau2, ia7 boe7-oe7 poaN5-ke3.  23). Tok8-tok8 chit e5 peh-siN3 u7 hoan2-poan7 poe7-gek8 e5 sim; in poe7-gek8 Goa2 choe3 in khi3.  24). In sim-lai7 ia7 bo5 kong2, TaN lan2 tioh8 keng3-ui3 Ia5-ho5-hoa lan2 e5 Siong7-te3, I chiau3-si5 siuN2-su3 hou7-chui2, chiu7-si7 cheng5 e5 hou7; au7 e5 hou7; I ia7 u7 teng7 chiah e5 siu-seng5 e5 si5-ki5, lau5-teh hou7 lan2.  25). Lin2 e5 choe7-giat8 hou7 chiah e5 su7 hoan2-tng2 li7-khui lin2; lin2 e5 choe7-ok hou7 lin2 boe7-oe7 tit-tioh8 hok-khi3.  26). In-ui7 ti7 Goa2 e5 peh-siN3-tiong u7 chhe7-tioh8 phaiN2-lang5; in bih--teh, chhin-chhiuN7 siat oah8-tauh e5 lang5 teh tng-tan2; in tiuN lo5-bang7 lai5 liah8 lang5.  27). In e5 chhu3 u7 khui2-cha3 moa2-moa2, si7 chhin-chhiuN7 chiau2-lang5-lai7 u7 chiau2 moa2-moa2; sou2-i2 in chiaN5-choe3 toa7 koh ho2-giah8.  28). In pui5 koh kng-siN, choe3 phaiN2 ke3-thau5; bo5 ui7-tioh8 lang5 sin-oan, chiu7-si7 bo5 ui7-tioh8 bo5-pe7 e5 kiaN2 sin-oan, hou7 i heng-thong; iah8 bo5 in-ui7 song3-hiong lang5 phoaN3-toan3.  29). Ia5-ho5-hoa kong2, Goa2 kiam2 bo5 in-ui7 chiah e5 su7 lai5 pan7 in mah? Goa2 e5 sim kiam2 bo5 beh tui3 chit-ho7 e5 kok-bin5 lai5 po3-siu5 mah?
	30). Chit e5 thou2-toe7 u7 ki5-iN7 kho2-ouN3 e5 su7;  31). sian-ti thoan5 hu-ke2, che3-si oa2-kho3 in lai5 pa3-koan5; Goa2 e5 peh-siN3 iah8 ai3 i an2-ni; kau3 kiat-kiok8, lin2 beh chaiN2-iuN7 choe3?

[6]	Pian7-nga2-bin2 lang5 ah, lin2 tioh8 chau2-chhut Ia5-lou7-sat-leng2; ti7 The5-ko-a pun5 sau3-kak; ti7 Pek-hap-ki-lim5 pang3 ian-tun; in-ui7 u7 chai-e7 kap toa7 e5 hui2-biat8 tui3 pak-hng loh8--lai5.  2). Goa2 beh chau5-biat8 Sek-an e5 cha-bou2-gin2-na2, chiu7-si7 hit e5 sui2 koh iu3-siu3--e5.  3). Bok8-chia2 kap i e5 iuN5-kun5 beh kau3 i hia, ti7 i e5 chiu-ui5 tah pou3-piN5; tak8-e5 ti7 i sou2 chiam3 e5 toe7, hou7 iuN5 chiah8-chhau2.  4). Lin2 tioh8 pi7-pan7 kau-chian3 kong-kek i; khi2-lai5 ah, lan2 tioh8 than3 tiong-tau3 e5 si5 chiuN7-khi3; chham2--ah, jit8 i2-keng chhia5-sai, beh am3 e5 iaN2 i2-keng thoa-tng5.  5). Khi2-lai5 ah, lan2 tioh8 thau3-mi5 chiuN7-khi3, hui2-hoai7 i e5 kiong-tian7.  6). In-ui7 ban7-kun e5 Ia5-ho5-hoa an2-ni kong2, Lin2 tioh8 chho3 chhiu7-bak8, khi2 thou5-tui, kong-kek Ia5-lou7-sat-leng2; che si7 hit-e5 eng-kai siu7 heng5-hoat8 e5 siaN5; in tiong-kan it-chin7 si7 po7-giok8.  7). ChiN2 chaiN2-iuN7 chheng3-chhut chui2, chit e5 siaN5 iah8 an2-ni chheng3-chhut phaiN2; ti7 in tiong-kan siong5-siong5 thiaN-kiN3 u7 kiong5-po7 hui2-biat8 e5 su7; piN7-thiaN3 sun2-siong iah8 siong5-siong5 ti7 Goa2 e5 bin7-cheng5.  8). Ia5-lou7-sat-leng2 ah, li2 tioh8 siu7 ka3-si7; bian2-tit Goa2 e5 sim kap li2 chhiN-sou; bian2-tit Goa2 hou7 li2 pha-hng, chiaN5-choe3 bo5 lang5 khia7-khi2 e5 toe7.
	9). Ban7-kun e5 Ia5-ho5-hoa an2-ni kong2, In beh it-chin7 liah8 I2-sek-liat8 chhun e5 peh-siN3, chhin-chhiuN7 tiah phu5-to5 chit8-iuN7; li2 tioh8 chhin-chhiuN7 tiah phu5-to5-e5, chhiu2 koh tng2-jip8 chhiu7-ki.  10). TaN goa2 beh tui3 chi7-chui7 kong2-oe7 choe3 kan-cheng3, hou7 in thiaN ah? khoaN3 ah, in e5 hi7-a2 be7 siu7 kat-le2, boe7-oe7 thiaN; khoaN3 ah, Ia5-ho5-hoa e5 oe7, in liah8-choe3 kian3-siau3, bo5 hoaN-hi2--i.  11). In-ui7 an2-ni, goa2 hou7 Ia5-ho5-hoa e5 siu7-khi3 chhiong-moa2, lun2-boe7-tiau5; goa2 beh choe3-chit8-e7 piaN3 ti7 koe-lou7 e5 gin2-na2, kap chu7-hoe7 e5 siau3-lian5 lang5; lian5 tiong7-hu kap i e5 bou2, lau7-lang5 kap jit8-chi2 moa2-chiok--e5, long2 beh siu7-liah8.  12). In e5 chhu3-theh8, chhan5-hng5, kap bou2, long2 beh pian3-choe3 pat8-lang5-e5; in-ui7 Goa2 beh chhun-chhiu2 kong-kek chit sou2-chai7 khia7-khi2 e5 peh-siN3; che si7 Ia5-ho5-hoa kong2--e5.  13). In-ui7 in tui3 te7-it soe3 kau3 te7-it toa7--e5, long2 it-bi7 tham-sim; tui3 sian-ti kau3 che3-si, long2 kiaN5 kan-cha3.  14). In chhin3-chhin3 chhai2-chhai2 i-ti7 Goa2 e5 peh-siN3 e5 siong, kong2, Peng5-an lah, peng5-an lah; ki5-sit8 bo5 peng5-an.  15). In kiaN5 kho2-ouN3 e5 su7, chai kian3-siau3 mah? bo5, in long2 bo5 kian3-siau3, iah8 boe7 ang5-bin7; in-ui7 an2-ni, in beh poah8-to2 ti7 poah8-to2 e5 lang5 e5 tiong-kan; Goa2 pan7 in e5 si5, in beh tian-to2; che si7 Ia5-ho5-hoa kong2 e5.
	16). Ia5-ho5-hoa an2-ni kong2, Lin2 tioh8 khia7 ti7 lou7--nih khoaN3; chha5-mng7 ku7 e5 lou7, hit tiau5 ho2-lou7 ti7 toh-loh8, chiu7 tioh8 kiaN5--i; an2-ni lin2 e5 sim beh tit-tioh8 an-hioh; chong2-si7 in kong2, Goan2 m7 kiaN5--i.  17). Goa2 ka7 lin2 siat siu2-bang7--e5, kong2, Tioh8 thiaN sau3-kak e5 siaN; chong2-si7 in kong2, Goan2 m7 thiaN.  18). Liat8-kok ah, in-ui7 an2-ni lin2 tioh8 thiaN; hoe7-chiong3 ah, lin2 tioh8 chai in tiong-kan u7 sim2-mih8 su7.  19). Toe7 ah, tioh8 thiaN; khoaN3 ah, Goa2 beh hou7 chai-e7 kau3 chit e5 peh-siN3, chiu7-si7 in e5 tou5-bou5 e5 kiat-ko2; in-ui7 in m7 thiaN-than3 Goa2 e5 oe7; Goa2 e5 lut8-hoat, in iah8 khi3-choat8.  20). Tui3 Si7-pa chhut e5 ju2-hiuN, tui3 hng7-hng7 e5 sou2-chai7 chhut e5 chhiong-pou5, toa3 lai5 hou7 Goa2, beh siaN2-tai7? lin2 e5 sio-che3 bo5 tit-tioh8 chiap-lap8; lin2 e5 le2-mih8, Goa2 iah8 bo5 hoaN-hi2.  21). Sou2-i2 Ia5-ho5-hoa an2-ni kong2, KhoaN3 ah, Goa2 beh he7 that-gai7 e5 chioh8 ti7 chit e5 peh-siN3 e5 bin7-cheng5; pe7 kap kiaN2 beh choe3-chit8-e7 poah8 ti7 hit teng2-bin7; chhu3-piN kap peng5-iu2 iah8 long2 beh biat8-bo5.
	22). Ia5-ho5-hoa an2-ni kong2, KhoaN3 ah, u7 chit8 chiong2 e5 peh-siN3 tui3 pak-hng lai5; iah8 u7 chit8 e5 toa7-kok heng-khi2, tui3 toe7-kek8 lai5.  23). In kiah8 keng kap chhiuN; in chan5-jim2 bo5 lin5-bin2; in e5 siaN chhin-chhiuN7 hai2 hoa7-hoa7-hau2; Sek-an e5 cha-bou2-gin2-na2 ah, in long2 khia5-be2 liat8-tin7, chhin-chhiuN7 chian3-su7 beh kong-kek li2.  24). Goan2 thiaN-kiN3 in e5 hong-siaN, chhiu2 chiu7 nng2--loh8-khi3; thong3-khou2 khiN5-tioh8 goan2, thang3-thiaN3 chhin-chhiuN7 siN-kiaN2 e5 hu7-jin5-lang5 chit8-iuN7.  25). Lin2 m7-thang chhut-khi3 chhan5--nih, iah8 m7-thang kiaN5 ti7 lou7-nih; in-ui7 ti7-hia u7 tui3-tek8 e5 to-kiam3, si3-ui5 u7 kiaN-hiaN5.  26). Goa2 e5 peh-siN3 ah, tioh8 ha5 moa5-pou3, ko7 ti7 he2-hu-tiong; tioh8 pi-siong, chhin-chhiuN7 song3-sit tok8-siN kiaN2, thong3-sim thi5-khau3; in-ui7 chan5-hai7--e5 beh hut-jian5 kau3 ti7 lan2.  27). Goa2 siat-lip8 li2 ti7 Goa2 e5 peh-siN3-tiong, choe3 chhi3-giam7--e5 kap oe7-sou2; hou7 li2 chai lai5 chhi3-giam7 in e5 kiaN5-choe3.  28). In long2 si7 toa7 poe7-gek8 e5 lang5; si3-koe3 kiaN5 hui2-pong3; in si7 tang5, si7 thih; long2 si7 kiaN5 hui2-hoai7--e5.  29). Hong-kui7 sio--tioh8, ian5 i2-keng iuN5 ti7 he2-lai7; in tit8-tit8 thoan3-lian7, kau3-be2 si7 khang-khang; in-ui7 phaiN2--e5 iau2-be7 tu5-khi3.  30). Lang5 beh chheng in choe3 siu7 khi3-sak e5 gun5, in-ui7 Ia5-ho5-hoa i2-keng khi3-sak in.

[7]	U7 oe7 tui3 Ia5-ho5-hoa kau3 Ia5-li7-bi2, kong2,  2). Li2 tioh8 khia7 ti7 Ia5-ho5-hoa e5 chhu3 e5 mng5, ti7-hia soan-thoan5 chit e5 oe7, kong2, Hoan7-na7 siok8 Iu5-tai7 jip8 chiah e5 mng5, keng3-pai3 Ia5-ho5-hoa--e5, tioh8 thiaN Ia5-ho5-hoa e5 oe7.  3). Ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, Lin2 tioh8 koe2-chiaN3 sou2-kiaN5 sou2-choe3, Goa2 chiu7 hou7 lin2 khia7-khi2 ti7 chit e5 toe7-hng.  4). Lin2 m7-thang oa2-kho3 peh8-chhat8 e5 oe7, kong2, Chiah-e5 si7 Ia5-ho5-hoa e5 tian7, si7 Ia5-ho5-hoa e5 tian7, si7 Ia5-ho5-hoa e5 tian7.  5). Lin2 na7 it-chin7 koe2-chiaN3 sou2-kiaN5 sou2-choe3; ti7 lang5 kap chhu3-piN e5 tiong-kan, chin-chiaN3 u7 kiaN5 kong-peng5;  6). bo5 phaiN2 khoan2-thai7 chhut-goa7 lang5, i2-kip8 kou-ji5 koaN2-hu7; ti7 chit e5 toe7-hng bo5 lau5 bo5-choe7 e5 lang5 e5 huih, iah8 bo5 than3 pat8-ho7 e5 siong7-te3 lai5 ham7-hai7 ka-ki7;  7). Goa2 chiu7 hou7 lin2 khia7-khi2 ti7 chit e5 sou2-chai7, chiu7-si7 Goa2 sou2 siuN2-su3 lin2 e5 liat8-chou2 e5 toe7, tui3 eng2-oan2 kau3 eng2-oan2.  8). KhoaN3 ah, lin2 oa2-kho3 peh8-chhat8 bo5 li7-ek e5 oe7.  9). Lin2 thau-theh8, thai5-lang5, kan-im5, lam7-sam2 chiu3-choa7, ng3 Pa-lek8 sio-hiuN, iah8 than3 lin2 peng5-sou3 sou2 m7-bat pat8-ho7 e5 siong7-te3,  10). koh lai5 khia7 ti7 Goa2 e5 bin7-cheng5, ti7 chit-keng eng7 Goa2 e5 mia5 lai5 chheng-hou e5 chhu3, kong2, Goan2 tit-tioh8 kiu3 lah; an2-ni, si7 beh hou7 lin2 khi3 kiaN5 chiah e5 kho2-ouN3 e5 su7 mah?  11). Chit-keng eng7 Goa2 e5 mia5 lai5 chheng-hou e5 chhu3, lin2 khoaN3-choe3 chhat8-siu7 mah? Ia5-ho5-hoa kong2, KhoaN3 ah, Goa2, Goa2 i2-keng khoaN3-kiN3 lah.  12). Lin2 taN tioh8 khi3 Goa2 ti7 Si7-lo5 e5 sou2-chai7, chiu7-si7 Goa2 khi2-thau5 siat-choe3 kiu5-kio3 Goa2 e5 mia5 e5 ui7, khoaN3 Goa2 in-ui7 Goa2 e5 peh-siN3 I2-sek-liat8 e5 choe7-ok, chaiN2-iuN7 khoan2-thai7 hit sou2-chai7.  13). Ia5-ho5-hoa kong2, TaN in-ui7 lin2 kiaN5 chiah e5 it-chhe3 e5 su7, Goa2 u7 tui3 lin2 kong2, iah8 si7 cha2-cha2 khi2--lai5 kong2, na7-si7 lin2 m7 thiaN; Goa2 koh kio3 lin2, na7-si7 lin2 m7 in3;  14). sou2-i2 Goa2 beh khoan2-thai7 lin2 sou2 oa2-kho3 chit-keng eng7 Goa2 e5 mia5 chheng-hou e5 chhu3, i2-kip8 Goa2 sou2 siuN2-su3 lin2 kap lin2 e5 liat8-chou2 e5 toe7, chhin-chhiuN7 Goa2 cha2 khoan2-thai7 Si7-lo5 chit8-iuN7.  15). Goa2 ia7 beh koaN2 lin2 li7-khui Goa2 e5 bin7-cheng5, chhin-chhiuN7 Goa2 bat koaN2 lin2 e5 cheng3 hiaN-ti7, I2-hoat-lian5 it-chhe3 e5 hou7-e3.
	16). Sou2-i2 li2 boh8-tit ui7-tioh8 chit e5 peh-siN3 ki5-to2, boh8-tit ui7-tioh8 in chhut-siaN ki5-kiu5, iah8 boh8-tit thoe3 in kiu5 Goa2; in-ui7 Goa2 bo5 beh thiaN li2.  17). In ti7 Iu5-tai7 chiah e5 siaN5-tiong, kap Ia5-lou7-sat-leng2 e5 koe-lou7 sou2 kiaN5--e5, li2 bo5 khoaN3-kiN3 mah?  18). KiaN2-ji5 khioh chha5, lau7-pe7 hiaN5-he2, hu7-jin5-lang5 chhiau-mi7 choe3-piaN2, hian3 hou7 Thian-hou7; koh tui3 pat8-ho7 e5 siong7-te3 koan3-tian7; beh kek Goa2 siu7-khi3.  19). Ia5-ho5-hoa kong2, In kiam2-si7 kek Goa2 siu7-khi3? kiam2 m7-si7 kek in ka-ki7, ti3-kau3 in e5 bin7 kian3-siau3 mah?  20). Sou2-i2 Chu2 Ia5-ho5-hoa an2-ni kong2, KhoaN3 ah, Goa2 beh chiong Goa2 e5 siu7-khi3, Goa2 e5 thong3-hun7, piaN3 ti7 chit sou2-chai7; chiu7-si7 piaN3 ti7 lang5, kap cheng-siN, i2-kip8 chhan5-ia2 e5 chhiu7-bak8, kap thou2-toe7 e5 chhut-san2; chhin-chhiuN7 he2 toh8 boe7 hoa.
	21). Ban7-kun e5 Ia5-ho5-hoa I2-sek-liat8 e5 Siong7-te3 an2-ni kong2, Tioh8 chiong lin2 e5 sio-che3 chham-ka ti7 lin2 chiah e5 che3, lai5 chiah8 bah.  22). In-ui7 Goa2 chhoa7 lin2 e5 liat8-chou2 chhut Ai-kip8 e5 jit8, lun7-kau3 sio-che3 kap chiah e5 che3, Goa2 be7-bat tui3 in kong2-khi2 lai5 beng7-leng7 in.  23). Goa2 tok8-tok8 hoan-hu3 in chi2 chit8-hang7, kong2, Lin2 tioh8 thiaN-than3 Goa2 e5 siaN, Goa2 chiu7 beh choe3 lin2 e5 Siong7-te3, lin2 iah8 beh choe3 Goa2 e5 peh-siN3; koh kiaN5 Goa2 long2-chong2 beng7-leng7 lin2 e5 lou7, chiu7 thang tit-tioh8 hok-khi3.  24). Chong2-si7 in m7 thiaN-than3, iah8 m7 aN3 hi7-khang; keng2-jian5 chiau3 in e5 ke3-bou5, kap kong-ngi7 e5 phaiN2-sim, the3-au7 bo5 chin3-cheng5.  25). Tui3 lin2 e5 liat8-chou2 chhut Ai-kip8 e5 jit8 kau3 kin-a2-jit8, Goa2 chhe Goa2 e5 cheng3 lou5-pok8 sian-ti kau3 lin2 hia; koh tak8-jit8 cha2-cha2 khi2--lai5 chhe in.  26). In iau2-ku2 m7 thiaN Goa2, iah8 m7 aN3 hi7-khang; hoan2-tng2 ngi7 in e5 am7-kun2; in kiaN5 phaiN2 pi2 in e5 liat8-chou2 khah siong-tiong7.  27). Li2 tioh8 chiong chiah-e5 it-chhe3 e5 oe7 ka7 in kong2; chong2-si7 in bo5 beh thiaN li2; li2 kio3--in, in iah8 bo5 beh in3--li2.  28). Li2 tioh8 tui3 in kong2, Che chiu7-si7 m7 thiaN-than3 Ia5-ho5-hoa in e5 Siong7-te3 e5 siaN, bo5 siu7 kau3-tok e5 kok-bin5; seng5-sit8 bo5-khi3, tui3 in e5 chhui3 choat8-tng7.
	29). Ia5-lou7-sat-leng2 ah, tioh8 thi3 li2 e5 thau5-mng5 hiat-kak8; ti7 kng-kho7-kho7 koaiN5 e5 sou2-chai7 chhiuN3 ai-siong e5 koa; in-ui7 Ia5-ho5-hoa khi3-sak li7-khui I sou2 siu7-khi3 e5 se3-tai7.  30). Ia5-ho5-hoa kong2, Iu5-tai7 e5 peh-siN3 kiaN5 Goa2 sou2 khoaN3-choe3 phaiN2 e5 su7; chiong kho2-ouN3 e5 mih8 chhai7 ti7 eng7 Goa2 e5 mia5 chheng-hou e5 chhu3, phah la5-sam5--i.  31). In ti7 Pian7-him-lun3 e5 soaN-kok, khi2 To5-hui-tek8 soaN-thau5 e5 toaN5; thang ti7 he2-tiong sio in e5 kiaN2, cha-bou2-kiaN2; che m7-si7 Goa2 sou2 hoan-hu3--e5, iah8 m7-si7 Goa2 e5 sim sou2 siuN7--e5.  32). Ia5-ho5-hoa kong2, In-ui7 jit8-chi2 beh kau3, chit e5 toe7-hng bo5 koh chheng-choe3 To5-hui-tek8, kap Pian7-him-lun3 e5 soaN-kok; si7 beh chheng-choe3 Thai5-lang5 e5 soaN-kok; in-ui7 beh ti7 To5-hui-tek8 bai5-chong3 si2-lang5, kau3 bo5 chhun sou2-chai7.  33). Koh chit e5 peh-siN3 e5 sin-si, beh hou7 khong-tiong e5 pe-chiau2, kap toe7-chiuN7 e5 ia2-siu3, choe3 chiah8-mih8; bo5 lang5 koaN2--i.  34). Hit-si5, ti7 Iu5-tai7 chiah e5 siaN5 kap Ia5-lou7-sat-leng2 e5 koe-chhi7, Goa2 beh hou7 hoaN-hi2 e5 siaN, khoai3-lok8 e5 siaN, sin-kiaN2-sai3 e5 siaN, sin-niu5 e5 siaN, long2-chong2 soah; in-ui7 chit e5 toe7 long2 beh piN3-choe3 pha-hng.

[8]	Ia5-ho5-hoa kong2, Tng hit-si5 lang5 beh chiong Iu5-tai7 liat8-ong5 e5 kut-hai5, kui3-chok8 e5 kut-hai5, che3-si e5 kut-hai5, sian-ti e5 kut-hai5, Ia5-lou7-sat-leng2 khia7-khi2 e5 peh-siN3 e5 kut-hai5, long2 tui3 bong7-tiong theh8--chhut-lai5,  2). pai5 ti7 jit8, geh8, kap thiN-siong7 e5 e7-bin7; chiu7-si7 in peng5-sou3 sou2 i3-ai3, sou2 hok8-sai7, sou2 sun7-than3, sou2 chhe7-kiu5, sou2 kui7-pai3--e5; chiah e5 kut-hai5 bo5 koh siu-sip8, bo5 koh bai5-chong3; beh ti7 toe7-bin7-chiuN7 chiaN5-choe3 pun3-so3.  3). Koh chit e5 phaiN2-chok8 sou2 chhun--e5, chiu7-si7 ti7 Goa2 koaN2 in kau3 hia sou2 chhun--e5, in long2 beh keng2 si2, m7 keng2 oah8; che si7 ban7-kun e5 Ia5-ho5-hoa kong2--e5.
	4). Li2 tioh8 tui3 in kong2, Ia5-ho5-hoa an2-ni kong2, Lang5 poah8-to2, bo5 koh peh--khi2-lai5 mah? lang5 oat--khi3, bo5 koh oat--lai5 mah?  5). An2-ni chit e5 Ia5-lou7-sat-leng2 e5 peh-siN3 e5 poe7-gek8, siaN2-su7 ku2-tng5 poe7-gek8 ah? in kou3-chip in e5 khui2-cha3, m7-kheng2 hoe5-thau5.  6). Goa2 liu5-sim thiaN, chong2-si7 in bo5 kong2 cheng3-tit8 e5 oe7, bo5 lang5 hoan2-hoe2 in phaiN2 e5 sou2-kiaN5, kong2, Goa2 choe3--e5 si7 sim2-mih8? in tak8-lang5 choan2-tng2 kiaN5 ka-ki7 e5 lou7, chhin-chhiuN7 be2 phau2-jip8 chian3-tiuN5.  7). Khong-tiong e5 hoh8 chai i tiaN7-tioh8 e5 ki5; ka-chui iN3-a2 kap hai2-gan7, long2 siu2 in lai5 e5 si5; tok8-tok8 Goa2 e5 peh-siN3 m7-chai Ia5-ho5-hoa e5 hoat-lut8.  8). Lin2 chaiN2-iuN7 kong2, Goan2 si7 ti3-hui7 e5 lang5, Ia5-ho5-hoa e5 lut8-hoat ti7 goan2 tiong-kan? KhoaN3 ah, keng-hak8-su7 bu2-lang7 pit-bek8, hou7 i piN3-choe3 ke2.  9). Ti3-hui7 e5 lang5 kian3-siau3, kiaN-hiaN5, siu7-liah8; khoaN3 ah, in pang3-sak Ia5-ho5-hoa e5 oe7, in e5 sim-lai7 iau2 u7 sim2-mih8 ti3-hui7 ah?  10). Sou2-i2 Goa2 beh chiong in e5 bou2 hou7 pat8-lang5, chiong in e5 chhan5-hng5 hou7 pat8-lang5 seng5-chiap choe3-giap8; in-ui7 in tui3 te7-it soe3 kau3 te7-it toa7--e5, long2 it-bi7 tham-sim; tui3 sian-ti kau3 che3-si long2 kiaN5 kan-cha3.  11). In chhin3-chhin3 chhai2-chhai2 i-ti7 Goa2 e5 peh-siN3 e5 siong, kong2, Peng5-an lah, peng5-an lah; ki5-sit8 bo5 peng5-an.  12). In kiaN5 kho2-ouN3 e5 su7, chai kian3-siau3 mah? bo5, in long2 bo5 kian3-siau3, iah8 boe7 ang5-bin7; in-ui7 an2-ni, in beh poah8-to2 ti7 poah8-to2 e5 lang5 e5 tiong-kan; in siu7 pan7 e5 si5 beh tian-to2; che si7 Ia5-ho5-hoa kong2--e5.  13). Ia5-ho5-hoa kong2, Goa2 beh it-chin7 biat8--in; phu5-to5-chhiu7 beh bo5 phu5-to5; bu5-hoa-ko2 chhiu7 beh bo5 bu5-hoa-ko2; hioh8 iah8 beh kou-ta5; Goa2 sou2 hou7 in--e5, long2 beh bo5--khi3.
	14). Lan2 siaN2-su7 cheng7-cheng7 che7 ah? lin2 tioh8 chu7-chip8, chiu7 lan2 thang jip8 chiah e5 kian-kou3 e5 siaN5; ti7-hia tiam7-tiam7; in-ui7 lan2 e5 Siong7-te3 Ia5-ho5-hoa hou7 lan2 tiam7-tiam7; koh chiong khou2 e5 chui2 hou7 lan2 lim; long2 si7 in-ui7 lan2 tek-choe7 Ia5-ho5-hoa.  15). Lan2 ng3-bang7 peng5-an, iah8 bo5 u7 ho2--chhu3; ng3-bang7 u7 i-ho2 e5 si5-ki5, hoan2-tng2 u7 kiaN-hiaN5.  16). ThiaN-kiN3 tui3 Tan3 hia tui3-tek8 e5 be2 phng7-phng7-hau2; in e5 iong2 e5 be2 ki-ki-hau2, choan5-toe7 chiu7 long2 tin2-tang7; in-ui7 in lai5 thun-biat8 chit e5 toe7, i2-kip8 hit lai7-bin7 sou2-u7--e5; thun-biat8 chit e5 siaN5, kap ki5-tiong khia7-khi2 e5 peh-siN3.  17). Lin2 khoaN3, Goa2 beh chhe choa5, tok8-choa5, kau3 lin2 tiong-kan, lin2 khu bo5 hoat--tit-e5, in beh ka7 lin2; che si7 Ia5-ho5-hoa kong2--e5.
	18). Goa2 u7 iu-bun7, cheng5-goan7 oe7-tit an-ui3; goa2 e5 sim hun7--khi3.  19). KhoaN3 ah, goa2 e5 peh-siN3 ai-siong e5 siaN, tui3 hng7-hng7 e5 sou2-chai7 lai5, kong2, Ia5-ho5-hoa bo5 ti7 Sek-an mah? i e5 ong5 bo5 ti7 hi2 lai7-bin7 mah? In siaN2-su7 eng7 tiau-khek e5 ngou2-siong7, kap goa7-pang hu-ke2--e5, lai5 kek Goa2 e5 siu7-khi3 ah?  20). Siu-seng5 e5 si5 i2-keng ke3, he7-thiN e5 jit8 i2-keng chin7; goan2 iau2 bo5 tit-tioh8 kiu3.  21). In-ui7 goa2 e5 peh-siN3 e5 hui2-siong, goa2 iah8 siu7 hui2-siong; goa2 chin7-chai7 ai-siong, kiaN-hiaN5 khiN5-tiau5 goa2.  22). Ti7 Ki-liat8 kiam2 bo5 ju2-hiuN? ti7-hia kiam2 bo5 i-seng? goa2 e5 peh-siN3 chaiN2-iuN7 boe7 tit-tioh8 i-ho2?

[9]	Goan7 goa2 e5 thau5-khak choe3 chui2-choaN5, goa2 e5 bak8-chiu choe3 bak8-sai2 e5 goan5-thau5; goa2 thang ui7 goa2 e5 peh-siN3-tiong siu7-thai5 e5 lang5, jit8-mi5 thi5-khau3.
	2). Goan7 goa2 ti7 khong3-ia2 u7 chhut-goa7 lang5 hioh-mi5 e5 sou2-chai7, goa2 chiu7 thang khi3-sak goa2 e5 peh-siN3 lai5 li7-khui in; in-ui7 in long2 si7 kiaN5 kan-im5--e5, si7 kiaN5 khui2-cha3 e5 tong2-lui7.  3). In kng2-oan in e5 chih8 chhin-chhiuN7 keng lai5 kong2 peh8-chhat8; in ti7 kok-lai7 ke-thiN se3-lek8, m7-si7 ui7-tioh8 chin-sit8; chiu7-si7 phaiN2-liau2 koh phaiN2, ia7 m7-bat Goa2; che si7 Ia5-ho5-hoa kong2--e5.  4). Lin2 tak8-lang5 tioh8 ti5-hong5 i e5 chhu3-piN, long2 m7-thang sin3-kho3 hiaN-ti7; in-ui7 hiaN-ti7 it-chin7 saN moa5-phian3; chhu3-piN long2 si3-koe3 kiaN5, hui2-pong3 lang5.  5). In tak8-lang5 khi-phian3 chhu3-piN; m7-goan7 kong2 chin-sit8; in ka3-si7 in e5 chih8 kong2 peh8-chhat8; tioh8-boa5 choe3-phaiN2.  6). Li2 khia7-khi2 ti7 khui2-cha3-tiong; in in-ui7 khui2-cha3 m7-kheng2 jin7-bat Goa2; che si7 Ia5-ho5-hoa kong2--e5.
	7). Sou2-i2 ban7-kun e5 Ia5-ho5-hoa an2-ni kong2, KhoaN3 ah, Goa2 beh chiong in iuN5-hoa3 lai5 thoan3-lian7 in; na7 bo5, Goa2 in-ui7 Goa2 e5 peh-siN3 beh chaiN2-iuN7 choe3 ah?  8). In e5 chih8 si7 hai7-si2 lang5 e5 chiN3; si7 kong2 khui2-cha3; lang5-lang5 tui3 i e5 chhu3-piN chhui3 kong2 peng5-an, sim-lai7 teh siau3-siuN7 i.  9). Ia5-ho5-hoa kong2, Goa2 kiam2 bo5 in-ui7 chiah e5 su7 lai5 pan7 in mah? Goa2 e5 sim kiam2 bo5 beh tui3 chit ho7 e5 kok-bin5 lai5 po3-siu5 mah?
	10). Goa2 beh ui7-tioh8 soaN-nia2 thi5-khau3 pi-ai, ui7-tioh8 khong3-ia2 e5 chhau2-tiuN5 chhut-siaN ai-hau2; in-ui7 in i2-keng sio-lio--khi3, sim7-chi3 bo5 lang5 keng-ke3; lang5 ia7 bo5 thiaN-kiN3 cheng-siN e5 siaN; khong-tiong e5 pe-chiau2 kap toe7-chiuN7 e5 ia2-siu3 long2 chau2-lau2-khi3.  11). Goa2 beh hou7 Ia5-lou7-sat-leng2 pian3-choe3 thou5-tui, choe3 ia2-kau2 khia7-khi2 e5 sou2-chai7; ia7 beh hou7 Iu5-tai7 chiah e5 siaN5 pha-hng, bo5 lang5 khia7-khi2.  12). Chi7-chui7 si7 ti3-hui7 e5 lang5 thang beng5-pek8 chit-e5 ah? Ia5-ho5-hoa e5 chhui3 tui3 chi7-chui7 kong2, hou7 i thang thoan5-po3 ah? chit e5 toe7 siaN2-su7 biat8-bo5, sio-hui2 chhin-chhiuN khong3-ia2, sim7-chi3 bo5 lang5 keng-ke3 ah?
	13). Ia5-ho5-hoa kong2, In-ui7 in u7 khi3-sak Goa2 sou2 siat ti7 in e5 bin7-cheng5 e5 lut8-hoat, bo5 thiaN Goa2 e5 siaN, ia7 bo5 kiaN5 i;  14). tok8-tok8 chiau3 in e5 sim e5 kong-ngi7 lai5 kiaN5, koh than3 chiah e5 Pa-lek8, chiu7-si7 in e5 liat8-chou2 sou2 ka3-si7 e5;  15). sou2-i2 ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, KhoaN3 ah, Goa2 beh chiong in-tin5 hou7 chit e5 peh-siN3 chiah8, koh chiong khou2 e5 chui2 hou7 in lim.  16). Goa2 ia7 beh si3-soaN3 in ti7 liat8-pang-tiong, chiu7-si7 in kap in e5 liat8-chou2 m7-bat e5 pang-kok; ia7 beh hou7 to-kiam3 tui-jip in, kau3 Goa2 it-chin7 chau5-biat8 in.
	17). Ban7-kun e5 Ia5-ho5-hoa an2-ni kong2, Tioh8 ti3-i3 siuN7, kio3 hiah e5 thoe3 lang5 khau3 e5 hu7-jin5-lang5 lai5, ia7 chhe lang5 khi3 chhe7 hiah e5 gau5 e5 hu7-jin5-lang5, hou7 in lai5;  18). in tioh8 kin2-kin2 lai5, ui7 lan2 chhut-siaN hau2, hou7 lan2 bak8-sai2 tit8-tit8 lau5, hou7 lan2 e5 bak8-chiu-phe5 chheng3-chhut chui2.  19). In-ui7 thiaN-kiN3 ai-siong e5 siaN tui3 Sek-an chhut, kong2, Lan2 chaiN2-iuN7 soe-pai7! toa7-toa7 kian3-siau3, in-ui7 lan2 li7-khui thou2-toe7, in-ui7 lang5 u7 thiah-hui2 lan2 e5 chhu3-theh8.  20). Lin2 chiah e5 hu7-jin5-lang5 ah, tioh8 thiaN Ia5-ho5-hoa e5 oe7, hi7-khang tioh8 thiaN-siu7 I e5 chhui3 sou2 kong2 e5 oe7, tioh8 ka3-si7 lin2 e5 cha-bou2-kiaN2 thi5-khau3, tak8-e5 tioh8 ka3-si7 in e5 chhu3-piN chhiuN3 ai-ko.  21). In-ui7 si2-bo5 chiuN7-lai5 lan2 e5 thang-a2-mng5, jip8 lan2 e5 kiong-tian7; tui3 goa7-bin7 chau5-biat8 hiah e5 gin2-na2, tui3 koe-lou7 chau5-biat8 hiah e5 siau3-lian5 lang5.  22). Li2 tioh8 ka7 in kong2, Ia5-ho5-hoa an2-ni kong2, Lang5 e5 sin-si beh chhin-chhiuN7 pun3-so3, hiat ti7 kau-ia2; koh chhin-chhiuN7 siu-koah e5 lang5 ka-chiah-au7 sou2 ka-lauh8 chit8-pe2-a2 e5 tiu7-a2, bo5 lang5 khioh--i.
	23). Ia5-ho5-hoa an2-ni kong2, Ti3-hui7 e5 lang5, boh8-tit in-ui7 i e5 ti3-hui7 lai5 khoa-khau2; iong2-beng2 e5 lang5, boh8-tit in-ui7 i e5 iong2-beng2 lai5 khoa-khau2; ho2-giah8 e5 lang5, boh8-tit in-ui7 i e5 ho2-giah8 lai5 khoa-khau2.  24). KiN3-na7 ai3 khoa-khau2--e5, tioh8 in-ui7 chit-e5 lai5 khoa-khau2, chiu7-si7 i bat Goa2, chai Goa2 si7 Ia5-ho5-hoa, kiaN5 chu5-ai3, kong-peng5, kong-gi7 ti7 toe7--nih-e5; in-ui7 Goa2 liah8 chiah-e5 choe3 hoaN-hi2; che si7 Ia5-ho5-hoa kong2--e5.  25). Ia5-ho5-hoa kong2, KhoaN3 ah, jit8-chi2 beh kau3, Goa2 beh heng5-hoat8 it-chhe3 siu7 kat-le2--e5, bo5 siu7 kat-le2--e5;  26). chiu7-si7 Ai-kip8, Iu5-tai7, I2-tong, A-bun5-chok8, Mou5-ap lang5; kap it-chhe3 khia7-khi2 khong3-ia2 thi3 pin3-piN--e5; in-ui7 liat8-kok long2 bo5 siu7 kat-le2; I2-sek-liat8 lang5 e5 sim iah8 bo5 siu7 kat-le2.

[10]	I2-sek-liat8 ke ah, tioh8 thiaN Ia5-ho5-hoa tui3 lin2 sou2 kong2 e5 oe7.  2). Ia5-ho5-hoa an2-ni kong2, Lin2 m7-thang oh8 liat8-kok e5 sou2-kiaN5; iah8 m7-thang ui7-tioh8 thiN e5 tiau7-thau5 lai5 kiaN-hiaN5; in-ui7 liat8-kok ui7-tioh8 che lai5 kiaN-hiaN5.  3). Cheng3 peh-siN3 e5 hong-siok8 si7 khang-hu; in ti7 chhiu7-na5-lai7 chho3 chit8 chang5 chhiu7, sai-hu7 e5 chhiu2 eng7 pou2-thau5 cho7-chiaN5--e5.  4). In eng7 kim eng7 gun5 siuN--i, eng7 teng kap thui5-a2 teng3-tiau5, hou7 i bo5 io5-tang7.  5). I chhin-chhiuN7 chhia-iN5 e5 thiau7, boe7 kong2-oe7; tioh8 lang5 kng, in-ui7 i boe7 kiaN5; lin2 boh8-tit kiaN--i; in-ui7 in boe7 kang3 chai-e7, iah8 bo5 koan5 thang kang3 hok-khi3.  6). Ia5-ho5-hoa ah, bo5 sim2-mih8 oe7 pi2-pheng7-tit Li2; tok8-tok8 Li2 choe3 toa7; Li2 e5 mia5 toa7 koh u7 leng5-lek8.  7). Ban7 peh-siN3 e5 Ong5 ah, chi7-chui7 m7-tioh8 kiaN-ui3 Li2, che si7 hap8 ti7 Li2; in-ui7 ti7 liat8-kok ti3-hui7 e5 lang5 e5 tiong-kan, sui-jian5 u7 koan5-ui7--e5, iah8 boe7 pi2-tit Li2.  8). In long2 si7 gu5-chhun2 bu5-ti; ngou2-siong7 e5 ka3-si7, put-ko3 si7 chha5 na7-tiaN7.  9). U7 gun5 phah kui phiN3, tui3 Tha-si toa3-lai5-e5; iah8 u7 tui3 OU-hoat lai5 e5 kim; long2 si7 sai-hu7 kap gun5-chhiuN7 e5 chhiu2 choe3--e5; koh u7 lam5-sek chi2-sek e5 liau7 choe3-saN, long2 si7 ki5-khiau2 e5 sai-hu7 choe3--e5.  10). Tok8-tok8 Ia5-ho5-hoa si7 chin e5 Siong7-te3, I si7 oah8 e5 Siong7-te3, si7 eng2-oan2 e5 Ong5; I chit8-e7 siu7-khi3, toe7 chiu7 tin2-tang7; I chit8-e7 thong3-hun7, liat8-kok long2 tong3-boe7-tiau5.
	11). Lin2 tioh8 ka7 in an2-ni kong2, Hiah-e5 m7-si7 chhong3-cho7 thiN-toe7 e5 siong7-te3 long2 beh tui3 toe7-chiuN7 kap thiN-e7 biat8-bo5--khi3.
	12). Ia5-ho5-hoa eng7 leng5-lek8 chhong3-cho7 toe7; eng7 ti3-hui7 kian3-lip8 se3-kai3; eng7 chhang-mia5 tian2-khui chiah e5 thiN.  13). I chit8-e7 chhut siaN, khong-tiong chiu7 u7 choe7-choe7 chui2 kek-tong7; I hou7 hun5-bu7 tui3 toe7-kek8 chheng3--khi2-lai5; I ui7-tioh8 hou7 chhong3-cho7 sih-na3; I hou7 hong tui3 I e5 hu2-khou3 chhut--lai5.  14). Tak8-lang5 long2 gu5-chhun2 bo5 ti3-sek; tak8 e5 gun5-chhiuN7 long2 ui7-tioh8 i tiau-khek e5 ngou2-siong7 lai5 kian3-siau3; in-ui7 i sou2 chu3 e5 ngou2-siong7 si7 ke2--e5, iah8 bo5 oah8-khi3 ti7 i e5 lai7-bin7.  15). Long2 si7 khang-khang--e5; si7 be5-hek8 lang5 e5 sou2 choe3; kau3 pan7-li2 in e5 si5, tek-khak siu7 tu5-biat8.  16). Nga2-kok e5 hun7-giah8 bo5 chhin-chhiuN7 chiah-e5; in-ui7 I si7 chhong3-cho7 ban7-mih8 e5 Chu2; I2-sek-liat8 iah8 si7 I san2-giap8 e5 chi-phai3; ban7-kun e5 Ia5-ho5-hoa si7 I e5 mia5.
	17). Li2 khia7-khi2 siu7-ui5 e5 siaN5--e5, tioh8 tui3 toe7--nih siu-sip8 li2 e5 mih8-kiaN7.  18). In-ui7 Ia5-ho5-hoa an2-ni kong2, KhoaN3 ah, Goa2 chit-si5 beh chiong chit sou2-chai7 khia7-khi2 e5 peh-siN3 hiN3--chhut-khi3; koh beh khun3-khou2 in, hou7 in hiau2-ngou7.  19). Goa2 u7 chai-e7 ah, in-ui7 goa2 siu7 hui2-siong, goa2 e5 siong chin siong-tiong7; chong2-si7 goa2 kong2, Che si7 goa2 e5 thong3-khou2, tek-khak tioh8 jim2-siu7.  20). Goa2 e5 pou3-piN5 hui2-hoai7, goa2 e5 soh long2 tng7; goa2 e5 kiaN2-ji5 li7-khui goa2 chhut-khi3, taN long2 bo5--lah; bo5 lang5 koh tah goa2 e5 pou3-piN5, koa3 goa2 e5 tiuN3-pak.  21). In-ui7 bok8-chia2 long2 gu5-chhun2, bo5 chhe7-kiu5 Ia5-ho5-hoa; sou2-i2 boe7 tit-tioh8 heng-thong, in e5 iuN5-kun5 iah8 long2 si3-soaN3.  22). U7 hong-siaN, khoaN3 ah, lai5--lah; u7 toa7 jiau2-loan7 tui3 pak-hng chhut-lai5, beh hou7 Iu5-tai7 chiah e5 siaN5 pha-hng, choe3 ia2-kau2 khia7-khi2 e5 sou2-chai7.  23). Ia5-ho5-hoa ah, goa2 chai lang5 e5 lou7, m7-si7 tui3 ka-ki7; kiaN5-lou7 e5 lang5 iah8 boe7 chu2-i3 ka-ki7 e5 kha-pou7.  24). Ia5-ho5-hoa ah, Li2 chek-pi7 goa2, tioh8 chiong5-khoan; m7-thang ti7 Li2 e5 siu7-khi3-tiong chek-pi7 goa2; kiaN-liau2 hou7 goa2 kui ti7 bo5--khi3.  25). Goan7 Li2 piaN3-chhut Li2 e5 siu7-khi3 ti7 m7-bat Li2 e5 liat8-kok e5 teng2-bin7, i2-kip8 bo5 kiu5-kio3 Li2 e5 mia5 e5 tak8-chok8; in-ui7 in thun-chiah8 Nga2-kok, thun--i, biat8--i, hou7 i khia7-khi2 e5 sou2-chai7 pha-hng.

[11]	U7 oe7 tui3 Ia5-ho5-hoa lim5-kau3 Ia5-li7-bi2, kong2,  2). Lin2 tioh8 thiaN chit e5 iok e5 oe7, ka7 Iu5-tai7 lang5 kap Ia5-lou7-sat-leng2 khia7-khi2 e5 peh-siN3 kong2.  3). Li2 tui3 in kong2, Ia5-ho5-hoa I2-sek-liat8 e5 Siong7-te3 an2-ni kong2, Bo5 thiaN-than3 chit e5 iok e5 oe7 e5 lang5, tioh8 siu7 chiu3-chou2.  4). Chit e5 iok si7 Goa2 chhoa7 lin2 e5 liat8-chou2 chhut Ai-kip8 toe7, thoat-li7 chu3-thih e5 lou5, hit-jit8 sou2 hoan-hu3 in--e5, kong2, Lin2 tioh8 thiaN-than3 Goa2 e5 oe7, chiau3 Goa2 it-chhe3 sou2 hoan-hu3--e5 khi3 kiaN5; an2-ni lin2 chiu7 choe3 Goa2 e5 peh-siN3, Goa2 iah8 choe3 lin2 e5 Siong7-te3.  5). Hou7 Goa2 thang kian-kou3 tui3 lin2 e5 liat8-chou2 sou2 chiu3 e5 choa7; siuN2-su3 in lau5 ni kap bit8 e5 toe7; tu2-tu2 chhin-chhiuN7 kin-a2-jit8 chit8-iuN7; goa2 chiu7 in3 kong2, Ia5-ho5-hoa ah, A-beng7.
	6). Ia5-ho5-hoa tui3 goa2 kong2, Li2 tioh8 thoan5 chiah e5 oe7 ti7 Iu5-tai7 chiah e5 siaN5, kap Ia5-lou7-sat-leng2 e5 koe-chhi7, kong2, Lin2 tioh8 thiaN chit e5 iok e5 oe7, lai5 kiaN5--i.  7). In-ui7 tui3 Goa2 chhoa7 lin2 liat8-chou2 chhut Ai-kip8 hit chit8 jit8, kau3 kin-a2-jit8, Goa2 chhiat-chhiat keng2-kai3 in, chiu7-si7 cha2-cha2 khi2-lai5 keng2-kai3 in, kong2, Lin2 tioh8 thiaN-than3 Goa2 e5 oe7.  8). Chong2-si7 in m7 thiaN-than3, m7 aN3 hi7-khang; keng2-jian5 tak8-e5 chiau3 ka-ki7 phaiN2-sim e5 kong-ngi7 khi3 kiaN5; sou2-i2 Goa2 hou7 chit e5 iok it-chhe3 chiu3-chou2 e5 oe7 lim5-kau3 in e5 sin-chiuN7; chit e5 iok si7 Goa2 hoan-hu3 in tioh8 kiaN5--e5, chong2-si7 in bo5 kiaN5.
	9). Ia5-ho5-hoa tui3 goa2 kong2, Ti7 Iu5-tai7 lang5 kap Ia5-lou7-sat-leng2 lang5 e5 tiong-kan u7 bou5-poan7 e5 su7.  10). In oat8-tng2 kiaN5 in e5 liat8-chou2 e5 phaiN2, in e5 liat8-chou2 m7-kheng2 thiaN Goa2 e5 oe7; in chiu7 than3 pat8-ho7 e5 siong7-te3 lai5 hok8-sai7 i; I2-sek-liat8 ke kap Iu5-tai7 ke ui5-poe7 Goa2 kap in e5 liat8-chou2 sou2 lip8 e5 iok.  11). Sou2-i2 Ia5-ho5-hoa an2-ni kong2, KhoaN3 ah, Goa2 beh hou7 chai-e7 lim5-kau3 in, chiu7-si7 in sou2 boe7 to5-thoat--e5; in beh tui3 Goa2 ai-kiu5, Goa2 m7 thiaN in.  12). Hit-si5 Iu5-tai7 chiah e5 siaN5 e5 lang5, kap Ia5-lou7-sat-leng2 khia7-khi2 e5 peh-siN3, beh khi3 ai-kiu5 in sou2 sio-hiuN lai5 hok8-sai7 hiah e5 siong7-te3; chong2-si7 tu2-tioh8 hoan7-lan7 e5 si5, chiah e5 siong7-te3 long2 boe7-oe7 chin2-kiu3 in.  13). Iu5-tai7 ah, li2 e5 siong7-te3 e5 siau3-giah8, kap li2 e5 siaN5 e5 siau3-giah8 piN5-piN5; li2 ia7 ui7-tioh8 thang kian3-siau3 e5 mih8 lai5 khi2 toaN5, chiau3 Ia5-lou7-sat-leng2 chiah e5 koe-lou7 e5 siau3-giah8; hiah e5 toaN5 chiu7-si7 sio-hiuN ti7 Pa-lek8--e5.  14). Sou2-i2 li2 boh8-tit ui7-tioh8 chit e5 peh-siN3 ki5-to2, boh8-tit ui7-tioh8 in chhut-siaN ki5-kiu5, in-ui7 in tu2-tioh8 hoan7-lan7 ai-kiu5 Goa2 e5 si5, Goa2 bo5 beh thiaN in.
	15). Goa2 sou2 thiaN3--e5, li2 i2-keng kiaN5 phaiN2, li2 ti7 Goa2 e5 chhu3 beh siaN2-su7? he7 goan7, hian3 bah, kiam2 oe7 tu5-khi3 li2 e5 choe7-ok, hou7 li2 hoaN-hi2?  16). Ia5-ho5-hoa bat chheng li2 e5 mia5 choe3 chhiN-chhui3 e5 kaN-na2-chhiu7, ho2-khoaN3, iah8 kiat ho2 ke2-chi2; taN I eng7 hoa7-hoa7-jiong2 e5 siaN, khi2 he2 ti7 i e5 teng2-bin7, ki-oaiN7 iah8 siu7 at-chih8.  17). Ban7-kun e5 Ia5-ho5-hoa, cha2 chai-poe5 li2--e5, taN beng7-leng7 chai-e7 kong-kek li2; si7 in-ui7 I2-sek-liat8 kap Iu5-tai7 ke kiaN5-phaiN2, ng3 Pa-lek8 sio-hiuN, jia2 Goa2 e5 siu7-khi3; ka-ki7 choe3, ka-ki7 siu7.
	18). Ia5-ho5-hoa chi2-tiam2 goa2, goa2 chiah chai; hit-si5 Li2 chiong in sou2 kiaN5--e5 po3 goa2 khoaN3.  19). Chong2-si7 goa2 chhin-chhiuN7 sun5-liong5 e5 iuN5-a2, khan kau3 siu7 thai5 e5 toe7; goa2 peng7 m7-chai in siat ke3-bou5 beh hai7 goa2, kong2, Lan2 chiong chhiu7 kap ke2-chi2 long2 ka7 i biat8--khi3, chiong i tui3 oah8-lang5 e5 toe7 chian2-tu5--khi3; hou7 i e5 mia5 bo5 koh hou7 lang5 ki3-liam7.  20). Ban7-kun e5 Ia5-ho5-hoa ah, Li2 si7 chiau3 kong-gi7 phoaN3-toan3, kam3-chhat lang5 e5 sim-pak sin7-tng5--e5; kiu5 Li2 hou7 goa2 khoaN3 Li2 tui3 in po3-siu5, in-ui7 goa2 chiong goa2 e5 an3-kiaN7 pin2-beng5 ti7 Li2.  21). Sou2-i2 Ia5-ho5-hoa lun7-kau3 siau3-siuN7 li2 e5 siN3-mia7 e5 A-na2-tut8 lang5 an2-ni kong2, In kong2, Li2 boh8-tit hong7 Ia5-ho5-hoa e5 mia5 lai5 chham3-gu2; bian2-tit li2 si2 ti7 goan2 e5 chhiu2-thau5.  22). Sou2-i2 ban7-kun e5 Ia5-ho5-hoa an2-ni kong2, KhoaN3 ah, Goa2 beh heng5-hoat8 in; siau3-lian5 lang5 beh hou7 to thai5-si2; in e5 kiaN2 cha-bou2-kiaN2 beh in-ui7 ki-hng lai5 si2; hou7 in bo5 chhun chit8-e5;  23). in-ui7 pan7-li2 in e5 ni5, Goa2 beh kang3 chai-e7 ti7 A-na2-tut8 lang5.

[12]	Ia5-ho5-hoa ah, goa2 kap Li2 pian7-lun7 e5 si5, Li2 si7 kong-gi7; chong2-si7 goa2 iau2 ai3 kap Li2 li2-lun7; phaiN2-lang5 e5 lou7 ui7-ho5 heng-thong? toa7 kiaN5 khui2-cha3--e5 ui7-ho5 tit-tioh8 peng5-an?  2). Li2 chai-poe5 in, in iah8 teng3 kun, toa7-chang5 koh kiat ke2-chi2; chiau3 in e5 chhui3 kong2, Li2 si7 kun7; chiau3 in e5 sim siuN7, Li2 si7 hng7.  3). Ia5-ho5-hoa ah, Li2 chai goa2, Li2 khoaN3-kiN3 goa2, chhi3-giam7 goa2 ng3 Li2 e5 sim; kiu5 Li2 chiong in thoa--chhut-lai5, chhin-chhiuN7 beh thai5 e5 iuN5; hun-piat--i lai5 theng3-hau7 thai5 e5 jit8.  4). Chit e5 toe7 pi-ai, thong-kok e5 chhau2-chhai3 kou-ta5, beh kau3 ti7-si5 ah? ui7-tioh8 khia7-khi2 hia e5 peh-siN3 e5 phaiN2, cheng-siN pe-chiau2 long2 biat8-bo5; in-ui7 in kong2, I bo5 khoaN3-kiN3 goan2 e5 kiat-kiok8.  5). Ia5-ho5-hoa kong2, Li2 kap pou7-kiaN5 e5 lang5 saN-kap chau2, siong7-chhiaN2 ia3-sian7; thai2-oe7 kap be2 tau3-phau2 ah? li2 ti7 peng5-an e5 toe7, sui-jian5 an-un2, ti7 Iok-tan3 ho5-piN e5 chhiu7-na5 beh an3-chaiN2-iuN7?  6). In-ui7 lian5 li2 e5 hiaN-ti7, lian5 li2 e5 lau7-pe7 e5 ke, long2 eng7 kan-cha3 khoan2-thai7 li2; in iah8 ti7 li2 e5 au7-bin7 toa7-siaN kio3; sui-jian5 tui3 li2 kong2 ho2-oe7, li2 iah8 boh8-tit sin3--in.
	7). Goa2 li7-khui Goa2 e5 chhu3, pang3-sak Goa2 e5 san2-giap8; chiong Goa2 e5 sim sou2 thiaN3--e5, kau ti7 i e5 tui3-tek8 e5 chhiu2.  8). Goa2 e5 san2-giap8 tui3 Goa2 chhin-chhiuN7 chhiu7-na5-lai7 e5 sai; i chhut-siaN kong-kek Goa2, in-ui7 an2-ni Goa2 oan3-hun7 i.  9). Goa2 e5 san2-giap8 tui3 Goa2 kiam2 chhin-chhiuN7 pan-tiam2 e5 eng-chiau2 mah? hiah e5 eng-chiau2 kiam2 ti7 i e5 si3-ui5 kong-kek i mah? lin2 tioh8 khi3 chu7-chip8 chhan5-ia2 e5 pah siu3, hou7 i lai5 thun-chiah8--i.  10). Choe7-choe7 bok8-chia2 hui2-hoai7 Goa2 e5 phu5-to5-hng5, thun2-tah8 Goa2 e5 hun7-giah8; hou7 Goa2 ho2-ho2 e5 hun7-giah8 piN3-choe3 pha-hng e5 khong3-ia2.  11). In hou7 toe7 pha-hng, toe7 i2-keng pha-hng, chiu7 tui3 Goa2 pi-ai; choan5-toe7 pha-hng, in-ui7 bo5 lang5 khoa3-i3.  12). Chan5-hai7--e5 kau3 khong3-ia2-tiong it-chhe3 kng-kho7-kho7 koaiN5 e5 sou2-chai7; Ia5-ho5-hoa e5 to, tui3 toe7 e5 chit-peng5 kau3 toe7 e5 hit-peng5, it-chin7 chau5-biat8; kiN3-u7 hiat-khi3--e5, long2 bo5 peng5-an.  13). In cheng3 beh8, siu-seng5 chhi3-phe3; lo5-khou2 iah8 long2 bo5 li7-ek; in-ui7 Ia5-ho5-hoa e5 toa7 siu7-khi3, in beh ui7-tioh8 in e5 thou2-san2 lai5 kian3-siau3.
	14). Lun7-kau3 it-chhe3 phaiN2 chhu3-piN, chiu7-si7 hai7-tioh8 Goa2 sou2 hou7 Goa2 e5 peh-siN3 I2-sek-liat8 seng5-chiap e5 san2-giap8--e5, Ia5-ho5-hoa u7 an2-ni kong2, KhoaN3 ah, Goa2 beh chiong in puih8-chhut in e5 toe7; koh beh chiong Iu5-tai7 ke tui3 in tiong-kan puih8-chhut--lai5.  15). Goa2 puih8-chhut in i2-au7, Goa2 beh to3-tng2 lai5 lin5-bin2 in; chhoa7 in to3--lai5, tak8-lang5 kui i e5 pun2-giap8, tak8-lang5 kui i e5 pun2 sou2-chai7.  16). In na7 kheng2 un-khun5 hak8-sip8 Goa2 e5 peh-siN3 e5 to7-lou7, ki2 Goa2 e5 mia5 chiu3-choa7, kong2, Ia5-ho5-hoa si7 oah8--e5, chhin-chhiuN7 in cheng5 ka3-si7 Goa2 e5 peh-siN3 ki2 Pa-lek8 lai5 chiu3-choa7 chit8-iuN7, in chiu7 beh tit-tioh8 kian3-lip8 ti7 Goa2 e5 peh-siN3 e5 tiong-kan.  17). In na7 m7 thiaN, chiu7 Goa2 beh puih8-chhut chit-kok, puih8-chhut lai5 biat8--i; che si7 Ia5-ho5-hoa kong2--e5.

[13]	Ia5-ho5-hoa tui3 goa2 an2-ni kong2, Li2 tioh8 khi3 boe2 chit8-tiau5 moa5-pou3 e5 toa3 lai5 ha5-io; m7-thang he7 ti7 chui2--nih.  2). Goa2 chiu7 chiau3 Ia5-ho5-hoa e5 oe7, boe2 chit8 tiau5 toa3 ha5-io.  3). Ia5-ho5-hoa e5 oe7 te7-ji7 pai2 lim5-kau3 goa2 kong2,  4). Tioh8 theh8 li2 sou2 boe2 e5 toa3, chiu7-si7 li2 io--nih e5 toa3, khi2--lai5 khi3 Pek-lah8, ti7-hia khng3--i ti7 chioh8-poaN5 khang.  5). Goa2 chiu7 khi3, khng3 i ti7 Pek-lah8, chiau3 Ia5-ho5-hoa sou2 hoan-hu3 goa2--e5.  6). Ke3 choe7-choe7 jit8, Ia5-ho5-hoa tui3 goa2 kong2, Li2 khi2--lai5, khi3 Pek-lah8, chiong Goa2 hoan-hu3 li2 khng3 ti7-hia e5 io-toa3 theh8--lai5.  7). Goa2 chiu7 khi3 Pek-lah8 lai5 kut8, tui3 goa2 sou2 khng3 e5 sou2-chai7 theh8 hit tiau5 toa3; khoaN3 ah, hit tiau5 toa3 i2-keng phaiN2--khi3, long2 bo5 lou7-eng7.  8). Ia5-ho5-hoa e5 oe7 lim5-kau3 goa2 kong2,  9). Ia5-ho5-hoa an2-ni kong2, Goa2 beh chiau3 an2-ni pai7-hoai7 Iu5-tai7 e5 kiau-ngou7, kap Ia5-lou7-sat-leng2 e5 toa7 kiau-ngou7.  10). Chit-e5 phaiN2 e5 peh-siN3 m7-kheng2 thiaN Goa2 e5 oe7, chiau3 in e5 sim e5 kong-ngi7 khi3 kiaN5; koh than3 pat8-ho7 e5 siong7-te3, hok8-sai7 i, kui7-pai3 i; in beh chhin-chhiuN7 chit-tiau5 bo5 lou7-eng7 e5 toa3.  11). Ia5-ho5-hoa kong2, Io-toa3 chaiN2-iuN7 lian5 ti7 lang5 e5 io, Goa2 u7 hou7 I2-sek-liat8 choan5-ke, kap Iu5-tai7 choan5-ke, lian5 ti7 Goa2, iah8 si7 an2-ni; beh hou7 in choe3 Goa2 e5 peh-siN3, choe3 Goa2 e5 mia5-siaN, choe3 Goa2 e5 o-lo2, choe3 Goa2 e5 eng5-kng; chong2-si7 in m7-kheng2 thiaN.
	12). Li2 tioh8 koh tui3 in kong2 chit e5 oe7, I2-sek-liat8 e5 Siong7-te3 Ia5-ho5-hoa an2-ni kong2, Tak8 e5 ang3 beh toe2 chiu2 moa2-moa2; in beh tui3 li2 kong2, Goan2 kiam2 m7-chai tak8 e5 ang3 beh toe2 chiu2 moa2-moa2 mah?  13). Li2 chiu7 tioh8 tui3 in kong2, Ia5-ho5-hoa an2-ni kong2, KhoaN3 ah, Goa2 beh hou7 chit sou2-chai7 it-chhe3 khia7-khi2 e5 peh-siN3, chiu7-si7 che7 Tai7-pit8 po2-cho7 e5 liat8-ong5, kap che3-si, sian-ti, i2-kip8 Ia5-lou7-sat-leng2 it-chhe3 khia7-khi2 e5 peh-siN3, long2 toa7-toa7 chiu2-chui3.  14). Ia5-ho5-hoa kong2, Goa2 beh hou7 in tai7-ke saN-khap8; chiu7-si7 pe7 kap kiaN2 saN-khap8; Goa2 bo5 beh kho2-lin5, bo5 beh thiaN3-sioh, bo5 beh lin5-bin2, lai5 m7-biat8--i.
	15). Lin2 tioh8 thiaN, tioh8 aN3 hi7-khang; boh8-tit kiau-ngou7, in-ui7 Ia5-ho5-hoa i2-keng kong2--i.  16). OU-am3 be7 kau3, lin2 e5 kha be7 tioh8-tak ti7 ou-am3 e5 soaN, sou2 ng3-bang7 e5 kng iau2-be7 pian3-choe3 si2-bo5 e5 im3-ng2, ou-ou am3-am3 e5 tai7-seng, lin2 tioh8 kui eng5-kng lin2 e5 Siong7-te3 Ia5-ho5-hoa.  17). Lin2 na7 m7 thiaN chit e5 oe7, chiu7 goa2 e5 sim beh in-ui7 lin2 e5 kiau-ngou7, ti7 un2-bat8 e5 sou2-chai7 thi5-khau3; goa2 e5 bak8-chiu beh bak8-sai2 chhe7-chhe7-to3; in-ui7 Ia5-ho5-hoa e5 iuN5-kun5 siu7-liah8.  18). Li2 tioh8 tui3 kun-ong5 kap thai3-hou7 kong2, Lin2 tioh8 khiam-pi, che7 ti7 e7-bin7; in-ui7 lin2 eng5-kng e5 bian2-liu5 tui3 lin2 e5 thau5-khak lak--loh8-khi3.  19). Lam5-hng chiah e5 siaN5 long2 koaiN, bo5 lang5 khui; Iu5-tai7 choan5-chok8 siu7-liah8; koh liah8 kau3 liau2-liau2.
	20). Lin2 tioh8 kiah8-bak8 khoaN3, tui3 pak-hng lai5 e5 lang5; cheng5 sou2 hou7 li2 e5 iuN5-kun5, chiu7-si7 li2 sui2 e5 iuN5-kun5, taN ti7 toh-loh8 ah?  21). Li2 peng5-sou3 sou2 chhin-bit8 e5 peng5-iu2, siat-su2 I siat-lip8 in choe3-thau5 lai5 koan2-hat li2, li2 iau2 u7 sim2-mih8 oe7 thang kong2? thong3-khou2 kiam2 bo5 khiN5-tiau5 li2, chhin-chhiuN7 siN-kiaN2 e5 hu7-jin5-lang5?  22). Li2 na7 sim-lai7 kong2, Che it-chhe3 e5 su7 ui7-ho5 kau3 ti7 goa2 leh? si7 in-ui7 li2 e5 choe7-koa3 chin-tang7, sou2-i2 li2 lou7-the2 chhiah-kha.  23). Kou2-sit8 e5 lang5 oe7 pian3-oaN7 phe5-hu, pa3 oe7 pian3-oaN7 pan-tiam2 mah? Na7 oe7, chiu7 lin2 chiah-e5 koan3-lian7 kiaN5 phaiN2--e5, oe7 kiaN5 ho2.  24). Sou2-i2 Goa2 beh phah-soaN3 in, chhin-chhiuN7 chhau2-iu3 hou7 khong3-ia2 e5 hong chhe--khi3 chit8-iuN7.  25). Ia5-ho5-hoa kong2, Che si7 li2 sou2 eng-kai tu2-tioh8--e5; si7 Goa2 niu5 hou7 li2 e5 hun7-giah8; in-ui7 li2 boe7-ki3-tit Goa2, khi3 oa2-kho3 hu-ke2.  26). Sou2-i2 Goa2 beh hian-khi2 li2 e5 kun5, ta3 ti7 li2 e5 bin7; li2 e5 kian3-siau3 chiu7 lou7-chhut.  27). Li2 hiah-e5 kho2-ouN3 e5 su7, chiu7-si7 ti7 soaN--nih chhan5--nih kiaN5 kan-im5, chhut ki-ki-hau2 e5 siaN, chhiong-ki khoan2 e5 im5-loan7, Goa2 long2 khoaN3-kiN3 lah.  Ia5-lou7-sat-leng2 ah, li2 u7 chai-e7; li2 m7-kheng2 chheng-khi3, beh kau3 ti7-si5 ah?

[14]	Lun7-kau3 khong3-han7 e5 su7, Ia5-ho5-hoa e5 oe7 lim5-kau3 Ia5-li7-bi2.
	2). Iu5-tai7 pi-ai, siaN5-mng5 soe-pai7, lang5 chheng7 ou-saN che7 ti7 thou5-kha; Ia5-lou7-sat-leng2 pi-ai e5 siaN thau3 kau3 teng2-bin7.  3). In e5 se3-ka chhe gin2-na2-kang khi3 chhiuN7-chui2; in kau3 chiN2--nih, chhe7 bo5 chui2; chiu7 toa3 khang e5 khi3-ku7 to3--lai5; kian3-siau3, lau3-khui3, ta3 thau5-khak.  4). Choh-chhan5 lang5 kian3-siau3, ta3 thau5-khak; si7 in-ui7 bo5 loh8 hou7, thou5-toe7 pit-lih8.  5). Chhan5-ia2 e5 lok8-bu2 siN-kiaN2, chiu7 pang3 hiat-kak8; in-ui7 bo5 chhau2.  6). Ia2-lu5 khia7 ti7 kng-kho7-kho7 koaiN5 e5 sou2-chai7, chhoan2-khui3 chhin-chhiuN7 ia2-kau2; in-ui7 bo5 chhau2, bak8-chiu sit-beng5.
	7). Ia5-ho5-hoa ah, goan2 e5 choe7-koa3 sui-jian5 choe3 kan-cheng3 ko3 goan2; iau2-ku2 kiu5 Li2 ui7-tioh8 Li2 e5 mia5 lai5 choe3 tai7-chi3; goan2 tauh8-tauh8 poe7-gek8, tek-choe7 Li2.  8). I2-sek-liat8 sou2 ng3-bang7--e5, ti7 hoan7-lan7-tiong choe3 Kiu3-chu2--e5 ah, Li2 siaN2-su7 ti7 chit sou2-chai7 chhin-chhiuN7 kia3-kha--e5, koh chhin-chhiuN7 ke3-lou7 lang5 oat8--lai5 hioh ke3-mi5 ah?  9). Li2 siaN2-su7 chhin-chhiuN7 gong5-ngiah8 e5 lang5, chhin-chhiuN7 boe7-oe7 kiu3 lang5 e5 iong2-su7 ah? Ia5-ho5-hoa ah, Li2 iu5-goan5 ti7 goan2 tiong-kan; goan2 iah8 chheng-choe3 siok8 Li2 e5 mia5 e5 lang5; m7-thang pang3-sak goan2.
	10). Ia5-ho5-hoa tui3 chit e5 peh-siN3 an2-ni kong2, In ai3 hong3-tong7, bo5 iok-sok in e5 kha; sou2-i2 Ia5-ho5-hoa m7 chiap-lap8 in, taN beh ki3-tit in e5 choe7-koa3, pan7 in e5 choe7-ok.  11). Ia5-ho5-hoa koh tui3 goa2 kong2, Boh8-tit ui7-tioh8 chit e5 peh-siN3 ki5-to2, kiu5 hok-khi3.  12). In kim3-chiah8 e5 si5, Goa2 m7-thiaN in e5 kiu5-kio3; in hian3 sio-che3 kap le2-mih8, Goa2 iah8 m7 chiap-lap8.  Goa2 hoan2-tng2 beh eng7 to-kiam3, eng7 ki-hng, eng7 un-ek8 lai5 biat8 in.  13). Goa2 chiu7 kong2, Hai7--ah, Chu2 Ia5-ho5-hoa ah, khoaN3 ah, hiah e5 sian-ti tui3 in kong2, Lin2 boe7 khoaN3-kiN3 to-kiam3, iah8 boe7 tu2-tioh8 ki-hng; Ia5-ho5-hoa beh ti7 chit e5 toe7-hng siuN2-su3 lin2 ku2-tng5 e5 peng5-an.  14). Ia5-ho5-hoa tui3 goa2 kong2, Hiah e5 sian-ti thok Goa2 e5 mia5 thoan5 peh8-chhat8; Goa2 bo5 chhe in, bo5 hoan-hu3 in, iah8 bo5 tui3 in kong2; in thoan5 hou7 lin2--e5, si7 hu-ke2 e5 khe2-si7, kap chiam-pok, kap bo5-iaN2 e5 su7, i2-kip8 in e5 sim e5 khui2-cha3.  15). Sou2-i2 Ia5-ho5-hoa an2-ni kong2, Lun7-kau3 thok Goa2 e5 mia5 lai5 thoan5-pou3 e5 hiah e5 sian-ti, Goa2 peng7-bo5 chhe in, in iau2-ku2 kong2, Chit e5 toe7 boe7-oe7 tu2-tioh8 to-kiam3, ki-hng; ki5-sit8 hiah e5 sian-ti beh tui3 to-kiam3 ki-hng lai5 biat8-bo5.  16). Koh thiaN in thoan5-pou3 e5 peh-siN3, beh in-ui7 ki-hng to-kiam3 siu7 hiat-kak8 ti7 Ia5-lou7-sat-leng2 e5 koe-lou7; in kap bou2 kap kiaN2 cha-bou2-kiaN2, long2 bo5 lang5 bai5-chong3; Goa2 beh chiong in e5 phaiN2 piaN3 ti7 in e5 sin-chiuN7.  17). Li2 tioh8 chiong chit e5 oe7 ka7 in kong2, Goan7 goa2 e5 bak8-sai2 jit8-mi5 lau5 bo5 soah; in-ui7 goa2 e5 peh-siN3 tu2-tioh8 toa7 hui2-siong, phah kau3 chin-thiam2.  18). Goa2 na7 chhut-khi3 chhan5--nih, chiu7 khoaN3-kiN3 u7 hou7 to thai5--e5; goa2 na7 jip8 siaN5, chiu7 khoaN3-kiN3 u7 tui3 ki-hng lai5 phoa3-piN7--e5; sian-ti kap che3-si ti7 kok-lai7 si3-koe3 kiaN5, iah8 long2 boe7 hiau2-tit.
	19). Li2 it-chin7 khi3-sak Iu5-tai7 mah? Li2 e5 sim iam3-ouN3 Sek-an mah? siaN2-su7 phah goan2, iah8 bo5 thang tit-tioh8 i-ho2? Goan2 ng3-bang7 peng5-an, iah8 bo5 u7 hok-khi3; ng3-bang7 i-ti7 e5 ki-hoe7, bo5 phah-sng3 tu2-tioh8 kiaN-hiaN5.  20). Ia5-ho5-hoa ah, goan2 jin7 ka-ki7 e5 choe7-ok, kap goan2 e5 liat8-chou2 e5 choe7-koa3; in-ui7 goan2 tek-choe7 Li2.  21). Kiu5 Li2 in-ui7 Li2 e5 mia5 e5 ian5-kou3, boh8-tit iam3-ouN3 goan2; boh8-tit leng5-jiok8 Li2 eng5-kng e5 po2-cho7; kiu5 Li2 tui-liam7, boh8-tit poe7 Li2 kap goan2 sou2 lip8 e5 iok.  22). Goa7-pang bo5-iaN2-chiah e5 sin5-beng5, u7 chit8-e5 oe7 loh8-hou7 mah? thiN oe7 ka-ki7 loh8 toa7-hou7 mah? Ia5-ho5-hoa goan2 e5 Siong7-te3 ah, oe7 an2-ni--e5, kiam2 m7-si7 Li2 mah? sou2-i2 goan2 iu5-goan5 beh theng3-hau7 Li2; in-ui7 che long2 si7 Li2 sou2 choe3--e5.

[15]	Ia5-ho5-hoa tui3 goa2 kong2, Sui-jian5 u7 Mou5-se kap Sat-bou2-jiN2 khia7 ti7 Goa2 e5 bin7-cheng5, thoe3 in kiu5, Goa2 e5 sim iah8 bo5 koan3-kou3 chit e5 peh-siN3; tioh8 koaN2 in li7-khui Goa2 e5 bin7-cheng5, hou7 in chhut--khi3.  2). In na7 tui3 li2 kong2, Goan2 tioh8 chhut-khi3 toh-loh8? li2 tioh8 ka7 in kong2, Ia5-ho5-hoa an2-ni kong2, Kai si2--e5 tioh8 si2; kai hou7 to thai5--e5, tioh8 hou7 to thai5; kai tu2-tioh8 ki-hng--e5, tioh8 tu2-tioh8 ki-hng; kai hou7 lang5 liah8--e5, tioh8 hou7 lang5 liah8.  3). Ia5-ho5-hoa koh kong2, Goa2 tiau-chhoan5 si3-hang7 lai5 pan7--in; chiu7-si7 to lai5 thai5--in, kau2 lai5 thoa--in, khong-tiong e5 chiau2, toe7-chiuN7 e5 ia2-siu3, chiah8 lai5 biat8 in.  4). Koh beh hou7 in liu5-loh8 ti7 thiN-e7 ban7-kok tiong; long2 si7 in-ui7 Iu5-tai7 ong5 Hi-se-ka e5 kiaN2 Ma2-na2-se ti7 Ia5-lou7-sat-leng2 sou2 kiaN5 e5 su7.
	5). Ia5-lou7-sat-leng2 ah, chi7-chui7 kho2-lin5 li2 ah? chi7-chui7 ui7 li2 pi-siong ah? chi7-chui7 oat8-tng2-sin mng7 li2 peng5-an--bo5?  6). Ia5-ho5-hoa kong2, Li2 khi3-choat8 Goa2, oat8-tng2-sin the3-au7; in-ui7 an2-ni, Goa2 chhun-chhiu2 kong-kek li2, hui2-hoai7 li2; Goa2 lin5-bin2 li2 kau3 ia3.  7). Goa2 ti7 keng2-lai7 tak8 e5 siaN5 mng5-khau2, eng7 poa3-ki poa3--in; Goa2 choat8 in e5 hou7-su5, Goa2 biat8 Goa2 e5 peh-siN3, in iu5-goan5 bo5 oat8-tng2 li7-khui in e5 lou7.  8). In e5 koaN2-hu7 ke-thiN ti7 Goa2 e5 bin7-cheng5, pi2 hai2-soa khah-choe7; Goa2 hou7 chan5-hai7--e5 tiong-tau3 lai5, kong-kek siau3-lian5 lang5 e5 lau7-bu2; hou7 thong3-khou2 kiaN-hiaN5 hut-jian5 kau3 i e5 sin-chiuN7.  9). SiN chhit e5 kiaN2 e5 hu7-jin5-lang5, soe-lam2 khui3-tng7; tng-thau5 peh8-jit8, i e5 jit8-thau5 hut-jian5 loh8, i lau3-khui3 kian3-siau3; sou2 chhun e5 peh-siN3, Goa2 beh ti7 in e5 tui3-tek8 e5 bin7-cheng5, kau hou7 to-kiam3; che si7 Ia5-ho5-hoa kong2--e5.
	10). goa2 e5 lau7-bu2 ah, goa2 u7 chai-e7; in-ui7 li2 siN goa2 choe3 chit8-e5 kap choan5-toe7 saN cheng-pian7 ke3-kau3 e5 lang5; goa2 peng5-sou3 bo5 eng7 gun5 chioh lang5, lai5 theh8 li7-sek; lang5 iah8 bo5 eng7 gun5 chioh goa2, lai5 theh8 li7-sek; chong2-si7 lang5 long2 chiu3-chou2 goa2.  11). Ia5-ho5-hoa kong2, Goa2 chin-chiaN3 beh kian-kou3 li2, hou7 li2 tit-tioh8 hok-khi3; chai-e7 khou2-lan7 lim5-kau3 e5 si5, Goa2 chin-chiaN3 beh hou7 tui3-tek8 kiu5 li2.
	12). Thih, chiu7-si7 pak-hng e5 thih, kap tang5, lang5 kiam2 oe7 at-chih8--i mah?  13). In-ui7 li2 e5 choe7-ok, Goa2 beh ti7 li2 e5 si3-keng2-lai7 hou7 li2 e5 he3-chai5 po2-mih8 peh8-peh8 hou7 lang5 chhiuN2--khi3.  14). Goa2 iah8 beh hou7 tui3-tek8 toa3 in kau3 li2 sou2 m7-bat e5 toe7; in-ui7 Goa2 ti7 siu7-khi3-tiong u7 hoat-chhut he2, beh ka7 lin2 sio-lio--khi3.
	15). Ia5-ho5-hoa ah, Li2 chai, kiu5 Li2 ki3-liam7 goa2, koan3-kou3 goa2, ka7 goa2 po3 oan-siu5 ti7 hiah e5 khun2-pek goa2 e5; Li2 khoan-iong5 e5 si5, m7-thang liah8 goa2 khi3; tioh8 chai goa2 ui7-tioh8 Li2 e5 ian5-kou3 siu7 leng5-jiok8.  16). Ban7-kun e5 Siong7-te3 Ia5-ho5-hoa ah, goa2 tit-tioh8 Li2 e5 oe7 chiu7 chiah8--i; Li2 e5 oe7 ti7 goa2 si7 choe3 goa2 sim-lai7 e5 hoaN-hi2 khoai3-lok8; in-ui7 goa2 si7 chheng-choe3 siok8 Li2 e5 mia5--e5.  17). Goa2 bo5 che7-ti7 ian3-lok8 e5 lang5 e5 hoe7-tiong, lai5 khoai3-lok8; goa2 in-ui7 Li2 e5 kam2-tong7, ka-ki7 cheng7-cheng7 che7; in-ui7 Li2 eng7 siu7-khi3 chhiong-moa2 goa2.  18). Goa2 e5 thong3-khou2 chaiN2-iuN7 ku2-tng5 bo5 soah? goa2 e5 siong chaiN2-iuN7 boe7-i--tit, i-boe7-ho2 ah? Li2 khoan2-thai7 goa2 kiam2 beh chhin-chhiuN7 khi-phian3 e5 khoe, kho3-boe7-chu7 e5 chui2 ah?
	19). Sou2-i2 Ia5-ho5-hoa an2-ni kong2, Li2 na7 to3-tng2--lai5, Goa2 chiu7 beh hou7 li2 to3-tng2--lai5 khia7 ti7 Goa2 e5 bin7-cheng5; li2 na7 tui3 ha7-chian7 e5 tiong-kan keng2 po2-kui3--e5 chhut-lai5, li2 chiu7 beh choe3 chhin-chhiuN7 Goa2 e5 chhui3; in tek-khak beh kui-ng3 li2, chong2-si7 li2 m7-thang kui-ng3 in.  20). Goa2 beh hou7 li2 tui3 ti7 chit e5 peh-siN3 chiaN5-choe3 kian-kou3 e5 tang5 chhiuN5; in beh kong-kek li2, chong2-si7 boe7 iaN5 li2, in-ui7 Goa2 kap li2 ti7-teh, beh chin2-kiu3 li2, khan-kiu3 li2; che si7 Ia5-ho5-hoa kong2--e5.  21). Goa2 beh khan-kiu3 li2 thoat-li7 phaiN2-lang5 e5 chhiu2, kiu3-siok8 li2 thoat-li7 kiong5-po7 e5 lang5 e5 chhiu2-thau5.

[16]	Ia5-ho5-hoa e5 oe7 koh lim5-kau3 goa2 kong2,  2). Li2 ti7 chit sou2-chai7 m7-thang chhoa7-bou2, siN kiaN2 cha-bou2-kiaN2.  3). In-ui7 lun7-kau3 chit sou2-chai7 sou2 siN e5 kiaN2 cha-bou2-kiaN2, koh lun7-kau3 chit e5 kok-lai7 siN--in e5 pe7-bu2, Ia5-ho5-hoa an2-ni kong2:  4). In beh tu2-tioh8 tang7-piN7 lai5 si2; bo5 lang5 thi5-khau3; boe7 tit-tioh8 bai5-chong3; beh ti7 toe7-chiuN7 chhin-chhiuN7 pun3-so3; koh beh tui3 to-kiam3, tui3 ki-hng lai5 biat8-bo5; in e5 sin-si beh hou7 khong-tiong e5 pe-chiau2, kap toe7-chiuN7 e5 ia2-siu3 choe3 chiah8-mih8.  5). Ia5-ho5-hoa an2-ni kong2, Boh8-tit jip8 song-su7 e5 ke, boh8-tit khi3 ka7 i thi5-khau3, iah8 boh8-tit ui7 in pi-siong; in-ui7 Goa2 chiong Goa2 e5 peng5-an, chiu7-si7 un-tian2 kap lin5-bin2, tui3 chit e5 peh-siN3 chhiuN2--khi3; che si7 Ia5-ho5-hoa kong2--e5.  6). Tui3 toa7 kau3 soe3, beh si2 ti7 chit e5 toe7-hng; boe7 tit-tioh8 bai5-chong3; bo5 lang5 ui7 in thi5-khau3, iah8 bo5 lang5 ui7 in koah-bah, thi3 kng thau5.  7). In tu2-tioh8 song-su7, bo5 lang5 ui7 in peh-piaN2, in-ui7 si2-lang5 lai5 an-ui3 in; in si2-pe7 si2-bu2, iah8 bo5 lang5 eng7 an-ui3 e5 poe hou7 in lim.  8). Li2 iah8 m7-thang jip8 ian3-lok8 e5 ke, kap in che7-teh lim-chiah8.  9). In-ui7 ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, Lin2 iau2 oah8-teh e5 jit8, ti7 lin2 e5 bak8-cheng5, Goa2 beh hou7 hoaN-hi2 e5 siaN, khoai3-lok8 e5 siaN, sin-kiaN2-sai3 e5 siaN, sin-niu5 e5 siaN ti7 chit sou2-chai7 long2 soah.  10). Li2 chiong chiah e5 it-chhe3 e5 oe7 chi2-si7 chit e5 peh-siN3; in tui3 li2 kong2, Ia5-ho5-hoa siaN2-su7 kong2, Beh kang3-loh8 chit e5 toa7 chai-e7 kong-kek goan2 ah? goan2 u7 sim2-mih8 choe7-koa3? goan2 u7 sim2-mih8 choe7-koa3, tek-choe7 goan2 e5 Siong7-te3 Ia5-ho5-hoa ah?  11). Li2 tioh8 ka7 in kong2, Ia5-ho5-hoa kong2, In-ui7 lin2 e5 liat8-chou2 pang3-sak Goa2, khi3 than3 pat8-ho7 e5 siong7-te3, hok8-sai7 in, kui7-pai3 in;  12). koh pang3-sak Goa2, bo5 siu2 Goa2 e5 lut8-hoat; koh lin2 kiaN5-phaiN2, pi2 lin2 e5 liat8-chou2 khah-phaiN2; khoaN3 ah, lin2 tak8-lang5 than3 phaiN2-sim e5 kong-ngi7 khi3 kiaN5; sim7-chi3 bo5 thiaN-than3 Goa2.  13). Sou2-i2 Goa2 beh koaN2 lin2 chhut chit sou2-chai7, kau3 lin2 i2-kip8 lin2 e5 liat8-chou2 sou2 m7-bat e5 toe7; ti7-hia lin2 beh jit8-mi5 hok8-sai7 pat8-ho7 e5 siong7-te3; ti7-hia Goa2 bo5 beh si-un hou7 lin2.
	14). Ia5-ho5-hoa kong2, KhoaN3 ah, jit8-chi2 beh kau3, lang5 ki2 Ia5-ho5-hoa e5 eng2-oah8 lai5 chiu3-choa7, bo5 beh kong2, I si7 chhoa7 I2-sek-liat8 e5 hou7-e3 tui3 Ai-kip8 toe7 chiuN7--lai5-e5;  15). in ki2 Ia5-ho5-hoa e5 eng2-oah8 lai5 chiu3-choa7, si7 beh kong2, I chhoa7 I2-sek-liat8 e5 hou7-e3 tui3 pak-hng e5 toe7, iah8 tui3 kiN3-na7 I sou2 koaN2 in kau3 e5 toe7 chiuN7--lai5; koh Goa2 beh chhoa7 in to3-lai5 in e5 toe7, chiu7-si7 Goa2 cheng5 sou2 siuN2-su3 in e5 liat8-chou2--e5.  16). Ia5-ho5-hoa kong2, KhoaN3 ah, Goa2 beh tiau3 choe7-choe7 liah8-hi5--e5 lai5 liah8 in; jian5-au7 Goa2 beh tiau3 choe7-choe7 phah-lah8--e5, tui3 chiah e5 soaN, chiah e5 soaN-thau5, chiah e5 chioh8-khang, lai5 phah in.  17). In-ui7 Goa2 e5 bak8-chiu teh khoaN3 in it-chhe3 e5 kiaN5-choe3; in bo5 jia-kham3 ti7 Goa2 e5 bin7-cheng5; in e5 choe7-koa3 iah8 bo5 khng3-bat8 ti7 Goa2 e5 bak8-chiu-cheng5.  18). Goa2 beh tai7-seng ka-ki7 po3-eng3 in e5 choe7-koa3 kap choe7-ok; in-ui7 in eng7 thang iam3-chian7--e5 e5 sin-si phah la5-sam5 Goa2 e5 thou2-toe7; koh eng7 in kho2-ouN3 e5 mih8 chhiong-moa2 Goa2 e5 san2-giap8.  19). Ia5-ho5-hoa ah, Li2 si7 Goa2 e5 khui3-lat8, si7 Goa2 e5 oe7-sou2; ti7 khou2-lan7 e5 jit8, si7 goa2 to5-siam2 e5 sou2-chai7; liat8-kok e5 lang5 beh tui3 toe7-kek8 lai5 li2 chia, kong2, U7-iaN2 ah, goan2 e5 liat8-chou2 sou2 seng5-chiap-e5 put-ko3 si7 hu-ke2, ki5-tiong bo5 u7 li7-ek--e5.  20). Lang5 kiam2 thang ui7 ka-ki7 cho7 siong7-te3 mah? in sit8-chai7 m7-si7 Siong7-te3.  21). KhoaN3 ah, Goa2 chiong chi2-chit-pai2 hou7 in chai; Goa2 beh hou7 in chai Goa2 e5 chhiu2-toaN7 kap Goa2 e5 leng5-lek8; in chiu7 beh chai Goa2 e5 mia5 si7 Ia5-ho5-hoa.

[17]	Iu5-tai7 e5 choe7 si7 eng7 thih-pit, eng7 soan7-chioh8 pit-be2 ki3--e5; chiu7-si7 khek ti7 in e5 sim e5 pi, toaN5 e5 kak.  2). In e5 kiaN2 ki3-liam7 in koaiN5-soaN-teng2, chhiN-chhui3 chhiu7-piN e5 toaN5, kap ngou2-siong7.  3). Goa2 chhan5--nih e5 soaN ah, Goa2 beh in-ui7 li2 ti7 si3-keng2-lai7 sou2 hoan7 e5 choe7, chiong li2 e5 he3-mih8, chai5-po2 kap soaN-thau5 e5 toaN5, long2 hou7 lang5 chhiuN2-khi3.  4). Koh li2 ui7-tioh8 pun2-sin, beh chiong Goa2 sou2 siuN2-su3 e5 san2-giap8 pang3 he7-teh; Goa2 iah8 beh hou7 li2 ti7 sou2 m7-bat e5 toe7 hok8-sai7 li2 e5 tui3-tek8; in-ui7 lin2 kek Goa2 siu7-khi3 e5 he2, tit8-tit8 toh8 kau3 eng2-oan2.
	5). Ia5-ho5-hoa an2-ni kong2, KiN3-na7 oa2-kho3 lang5, eng7 jiok8-the2 choe3 i e5 chhiu2, i e5 sim li7-khui Ia5-ho5-hoa--e5, hit-ho7 lang5 siu7 chiu3-chou2.  6). In-ui7 i beh chhin-chhiuN7 khong3-ia2 e5 tou7-siong5; hok-khi3 kau3 e5 si5, i khoaN3-boe7-tioh8; beh tiam3 ti7 soa-bou5 ta-so3 e5 sou2-chai7, bo5 lang5 khia7-khi2 e5 kiam5-toe7.  7). Oa2-kho3 Ia5-ho5-hoa, liah8 Ia5-ho5-hoa choe3 i sou2 oa2-kho3--e5 hit-ho7 lang5 u7 hok-khi3.  8). I beh chhin-chhiuN7 chui2-piN sou2 chai e5 chhiu7, soan i e5 kun ti7 ho5-piN; iam7-jiat8 kau3 iah8 bo5 kiaN; hioh8 iu5-goan5 beh chhiN-chhui3; ti7 ta-so3 e5 ni5, long2 bo5 khoa3-lu7; koh kiat ke2-chi2 bo5 soah.  9). Lang5 e5 sim pi2 ban7-mih8 khah khui2-khiat, phaiN2 kau3 kek8-thau5; chi7-chui7 oe7 chai i ah?  10). Goa2 Ia5-ho5-hoa si7 kam3-chhat lang5 e5 sim; chhi3-giam7 lang5 e5 chong7-hu2--e5; beh chiau3 tak8-lang5 sou2 kiaN5--e5, kap i choe3 tai7-chi3 e5 kiat-ko2, lai5 po3-eng3 i.  11). Lang5 bo5 chiau3 cheng3-to7 tit-tioh8 chiN5, chhin-chhiuN7 chia3-kou pu7 m7-si7 i siN e5 nng7; kau3 tiong-lian5, hit e5 chiN5 long2 beh li7-khui i, i e5 kiat-kiok8 chiaN5-choe3 gu5-gong7.
	12). Goan2 e5 seng3-sou2 si7 eng5-kng e5 po2-cho7; tui3 khi2-thau5 an-ti3 ti7 koaiN5 e5 sou2-chai7.  13). I2-sek-liat8 sou2 ng3-bang7 e5 Ia5-ho5-hoa ah, kiN3-na7 khi3-sak Li2--e5, long2 beh kian3-siau3; kiN3-na7 li7-khui Li2--e5, in e5 mia5 beh ki3 ti7 thou5--nih; in-ui7 in khi3-sak Ia5-ho5-hoa, oah8-chui2 e5 goan5-thau5.  14). Ia5-ho5-hoa ah, kiu5 Li2 i-ti7 goa2, goa2 chiu7 tit-tioh8 i-ho2; chin2-kiu3 goa2, goa2 chiu7 tit-tioh8 kiu3; in-ui7 Li2 si7 goa2 sou2 o-lo2--e5.  15). KhoaN3 ah, lang5 tui3 goa2 kong2, Ia5-ho5-hoa e5 oe7 ti7 toh-loh8? taN tioh8 hou7 i lai5.  16). Lun7-kau3 goa2, goa2 bo5 kin2-kin2 khi3-sak bok8-chia2 e5 chit, m7 te3--Li2; chai-e7 kau3 e5 jit8, m7-si7 goa2 sou2 ai3; che si7 Li2 sou2 chai, goa2 e5 chhui3 sou2 kong2--e5, long2 ti7 Li2 e5 bin7-cheng5.  17). Boh8-tit choe3 hou7 goa2 kiaN-hiaN5-e5; tng hoan7-lan7 e5 jit8. Li2 choe3 goa2 to5-siam2 e5 sou2-chai7.  18). Hou7 hiah e5 khun2-pek goa2--e5 kian3-siau3, boh8-tit hou7 goa2 kian3-siau3; hou7 in kiaN-hiaN5, boh8-tit hou7 goa2 kiaN-hiaN5; hou7 chai-e7 e5 jit8 lim5-kau3 in, eng7 ka-pe7 e5 hui2-hoai7 lai5 hui2-hoai7 in.
	19). Ia5-ho5-hoa tui3 goa2 an2-ni kong2, Li2 khi3 khia7 ti7 cheng3 peh-siN3 e5 mng5, chiu7-si7 Iu5-tai7 liat8-ong5 tui3-hia jip8, tui3-hia chhut--e5; koh khia7 ti7 Ia5-lou7-sat-leng2 chiah e5 mng5.  20). Tui3 in kong2, Lin2 chiah e5 Iu5-tai7 ong5, kap Iu5-tai7 cheng3-lang5, kap Ia5-lou7-sat-leng2 it-chhe3 khia7-khi2 e5 peh-siN3, hoan7-na7 tui3 chiah e5 mng5 jip8--e5, long2 tioh8 thiaN Ia5-ho5-hoa e5 oe7.  21). Ia5-ho5-hoa an2-ni kong2, Lin2 tioh8 ka-ki7 kin2-sin7, boh8-tit ti7 an-hioh-jit8 taN-taN3, ia7 boh8-tit un7 jip8 Ia5-lou7-sat-leng2 chiah e5 siaN5-mng5.  22). Iah8 boh8-tit ti7 an-hioh-jit8 tui3 ke-lai7 taN-taN3 chhut-khi3, bo5-lun7 sim2-mih8 kang long2 m7-thang choe3; tok8-tok8 tioh8 liah8 an-hioh-jit8 choe3 seng3-jit8, chiau3 Goa2 peng5-sou3 hoan-hu3 lin2 e5 liat8-chou2--e5.  23). Chong2-si7 in m7 thiaN-than3, m7 aN3 hi7-khang; chiu7-si7 ngi7 in e5 am7-kun2, ti3-kau3 boe7 thiaN, boe7 siu7 ka3-si7.  24). Ia5-ho5-hoa kong2, Lin2 na7 liu5-sim thiaN-than3 Goa2, ti7 an-hioh-jit8 bo5 taN sim2-mih8 taN3 jip8 chit e5 siaN5 chiah e5 mng5; tok8-tok8 liah8 an-hioh-jit8 choe3 seng3-jit8, ti7 hit-jit8 long2 bo5 choe3 sim2-mih8 kang;  25). chiu7 u7 kun-ong5, ong5-chhin, che7 Tai7-pit8 e5 po2-cho7--e5, in kap in e5 ong5-chhin kap Iu5-tai7 lang5 kap Ia5-lou7-sat-leng2 khia7-khi2 e5 peh-siN3, hek8-si7 che7-chhia, hek8-si7 khia5-be2, jip8 chit e5 siaN5 chiah e5 mng5; koh chit e5 siaN5 beh lau5 kau3 eng2-oan2.  26). Iah8 beh u7 lang5 tui3 Iu5-tai7 chiah e5 siaN5, kap Ia5-lou7-sat-leng2 si3-ui5 e5 sou2-chai7, tui3 Pian7-nga2-bin2 toe7, piN5-iuN5, soaN-toe7, kap lam5-hng e5 toe7 lai5; long2 toa3 sio-che3, tak8-iuN7 e5 che3, sou3-che3, kap ju2-hiuN, kap sia7-un che3, kau3 Ia5-ho5-hoa e5 chhu3.  27). Lin2 na7 m7 thiaN-than3 Goa2, m7 liah8 an-hioh-jit8 choe3 seng3-jit8; iu5-goan5 ti7 an-hioh-jit8 taN-taN3 jip8 Ia5-lou7-sat-leng2 tak8 e5 mng5; Goa2 beh ti7 tak8 e5 mng5 khi2 he2; chit e5 he2 iah8 beh sio-hui2 Ia5-lou7-sat-leng2 e5 kiong-tian7, boe7-oe7 phah-hoa.

[18]	Ia5-ho5-hoa e5 oe7 lim5-kau3 Ia5-li7-bi2 kong2,  2). Li2 khi2--lai5, loh8--khi3 sio-hui5 lang5 e5 chhu3; Goa2 ti7-hia beh hou7 li2 thiaN Goa2 e5 oe7.  3). Goa2 chiu7 loh8---khi3 sio-hui5 lang5 e5 chhu3; tu2-tng7 i eng7 lun5 teh tng2, choe3 i e5 kang.  4). Sio-hui5 lang5 eng7 thou5 choe3 e5 khi3-ku7, ti7 i e5 chhiu2 na7 phaiN2-khi3, i chiu7 eng7 hit te3 thou5 leng7-goa7 choe3 pat8-ho7 e5 khi3-ku7; chiau3 sio-hui5 lang5 sou2 khoaN3-choe3 ho2--e5 lai5 choe3--i.
	5). Ia5-ho5-hoa e5 oe7 chiu7 lim5-kau3 goa2 kong2,  6). Ia5-ho5-hoa kong2, I2-sek-liat8 ke ah, Goa2 khoan2-thai7 lin2 kiam2 boe7-oe7 chhin-chhiuN7 chit e5 sio-hui5 lang5 e5 sou2-choe3 mah? I2-sek-liat8 ke ah, thou5 ti7 sio-hui5 lang5 e5 chhiu2-tiong chaiN2-iuN7, lin2 ti7 Goa2 e5 chhiu2-tiong iah8 si7 an2-ni.  7). Goa2 sim2-mih8 si5 lun7-kau3 chit8-chok8 a2-si7 chit8-kok kong2, Goa2 beh ka7 i puih8--khi2-lai5, ka7 i thiah-hui2, ka7 i hui2-hoai7;  8). Goa2 sou2 kong2 e5 hit-chit8-chok8, na7 hoan2-hoe2 li7-khui i e5 phaiN2, Goa2 chiu7 beh the3-hoe2 sou2 siuN7 beh kang3 hou7 in e5 chai-e7.  9). Goa2 sim2-mih8 si5 lun7-kau3 chit8-chok8 a2-si7 chit8-kok, kong2 beh kian3-lip8, beh chai-cheng3;  10). in na7 kiaN5 Goa2 khoaN3-choe3 phaiN2 e5 su7, m7 thiaN-than3 Goa2 e5 oe7, Goa2 chiu7 beh the3-hoe2 Goa2 sou2 kong2 beh hou7 in e5 hok-khi3.  11). TaN li2 tioh8 ka7 Iu5-tai7 lang5 kap khia7-khi2 Ia5-lou7-sat-leng2 e5 peh-siN3 kong2, Ia5-ho5-hoa an2-ni kong2, Goa2 pi7-pan7 chai-e7 kong-kek lin2, iah8 siat ke3-bou5 kong-kek lin2; lin2 tak8-lang5 tioh8 oat8-thau5, li7-khui i e5 phaiN2-lou7, koe2-chiaN3 lin2 e5 sou2-kiaN5 lin2 e5 sou2-choe3.  12). Chong2-si7 in kong2, Bo5 ng3-bang7; goan2 beh chiau3 ka-ki7 e5 ke3-bou5 lai5 kiaN5, tak8-lang5 chiau3 i phaiN2-sim e5 kong-ngi7 lai5 choe3.
	13). Sou2-i2 Ia5-ho5-hoa an2-ni kong2, Lin2 tioh8 khi3 tak8-kok chha5-mng7, khoaN3 chi7-chui7 thiaN-kiN3 chit-ho7 su7; I2-sek-liat8 e5 peh-siN3 u7 kiaN5 kek8 thang iam3-ouN3 e5 su7.  14). Li7-pa-lun3 e5 seh tui3 chhan5-ia2 e5 chioh8-poaN5 kiam2 oe7 choat8-tng7 mah? tui3 hng7-hng7 e5 sou2-chai7 lau5-loh8 e5 leng2-chui2 kiam2 oe7 ta--khi3 mah?  15). In-ui7 Goa2 e5 peh-siN3 boe7-ki3--tit Goa2, ng3 hu-ke2 e5 sin5 sio-hiuN; in hou7 in ti7 sou2 kiaN5 e5 lou7, ti7 ku7 e5 lou7 tak--tioh8, hou7 in kiaN5 phian-lou7, bo5 thun7-koaiN5-e5;  16). ti3-kau3 in e5 toe7 choe3 thang gong5-ngiah8, tng5-tng5 hou7 lang5 thi2-chhio3; kiN3-na7 tui3-hia ke3--e5 beh gong5-ngiah8 io5 thau5.  17). Goa2 beh chhin-chhiuN7 eng7 tang-hong ti7 tui3-tek8 e5 bin7-cheng5 koaN2-soaN3 in; in tu2-tioh8 hoan7-lan7 e5 jit8, Goa2 beh eng7 ka-chiah ng3 in, bo5 beh eng7 bin7.
	18). In chiu7 kong2, Lai5--ah, lan2 lai5 siat ke3-bou5 kong-kek Ia5-li7-bi2; in-ui7 che3-si u7 lut8-hoat, ti3-hui7 e5 lang5 u7 ke3-ek8, sian-ti u7 chham3-gu2 e5 oe7, long2 boe7 choat8-tng7.  Lai5--ah, lan2 tioh8 eng7 chih8 tu2-tak i, i e5 oe7 long2 m7-bian2 thiaN i.
	19). Ia5-ho5-hoa ah, kiu5 Li2 ti3-i3 goa2, ia7 thiaN hiah e5 kap goa2 cheng-pian7 e5 lang5 e5 oe7.  20). Kiam2 thang eng7 phaiN2 po3 ho2 mah? in-ui7 in khui ham7-khiN beh hai7 goa2 e5 siN3-mia7.  Kiu5 Li2 ki3--tit goa2 ti7 Li2 e5 bin7-cheng5 thoe3 in kiu5 hok-khi3, hou7 Li2 e5 toa7 siu7-khi3 tui3 in oat8-to3-tng2.  21). Goan7 Li2 chiong in e5 kiaN2-ji5 kau hou7 ki-hng, chiong in kau hou7 to-kiam3; hou7 in e5 bou2 bo5 kiaN2, choe3 koaN2-hu7; hou7 in e5 ta-pou-lang5 hou7 si2-bo5 sou2 biat8, in e5 siau3-lian5 lang5 ti7 chian3-tin7 hou7 to thai5-si2.  22). Li2 hou7 kun-tui7 hut-jian5 lim5-kau3 in e5 si5, goan7 tui3 in e5 chhu3 thiaN-kiN3 thi5-khau3 e5 siaN; in-ui7 in kut8 ham7-khiN beh liah8 goa2, siat lo5-bang7 beh poaN3 goa2 e5 kha.  23). Ia5-ho5-hoa ah, in beh hai7 goa2 hiah e5 ke3-bou5, Li2 long2 chai; boh8-tit sia3-bian2 in e5 choe7-koa3; iah8 boh8-tit tui3 Li2 e5 bin7-cheng5 chhat-siau in e5 choe7-ok; tioh8 hou7 in ti7 Li2 e5 bin7-cheng5 poah8-to2; Li2 siu7-khi3 e5 si5, tioh8 pan7--in.

[19]	Ia5-ho5-hoa an2-ni kong2, Li2 khi3 boe2 sio-hui5 lang5 e5 hui5-pan5, koh chhoa7 peh-siN3 e5 lau7-toa7,  2). kap che3-si tiong e5 lau7-toa7, chhut-khi3 Pian7-him-lun3 e5 soaN-kok, Hap-jiN2-se e5 mng5-khau2 hia, soan-pou3 Goa2 sou2 hoan-hu3 li2 e5 oe7,  3). kong2, Iu5-tai7 e5 liat8-ong5 kap Ia5-lou7-sat-leng2 khia7-khi2 e5 peh-siN3 ah, tioh8 thiaN Ia5-ho5-hoa e5 oe7; ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, KhoaN3 ah, Goa2 beh hou7 chai-e7 lim5-kau3 chit e5 toe7-hng, hoan7-na7 thiaN e5 lang5, in e5 hi7-khang tek-khak tio7.  4). In-ui7 in khi3-sak Goa2, khoaN3 chit e5 sou2-chai7 chhin-chhiuN7 goa7-pang; koh ti7-chia sio-hiuN hou7 pat8 e5 siong7-te3, chiu7-si7 in cheng5 sou2 m7-bat-e5; in e5 liat8-chou2, i2-kip8 Iu5-tai7 liat8-ong5, ia7 si7 an2-ni; koh hou7 bo5-choe7 e5 lang5 e5 huih pian3-moa2 chit e5 toe7-hng.  5). Koh ui7 Pa-lek8 khi2 soaN-thau5 e5 toaN5, thang ti7 he2-tiong sio in e5 kiaN2, choe3 sio-che3 lai5 hian3 hou7 Pa-lek8.  Che m7-si7 Goa2 sou2 beng7-leng7--e5, m7-si7 Goa2 sou2 the5-khi2--e5, iah8 m7-si7 Goa2 e5 sim sou2-siuN7--e5.  6). Ia5-ho5-hoa kong2, In-ui7 an2-ni, jit8-chi2 beh kau3, chit e5 toe7-hng bo5 koh chheng-choe3 To5-hui-tek8 kap Pian7-him-lun3 e5 soaN-kok; hoan2-tng2 chheng-choe3 Sat-liok8 e5 soaN-kok.  7). Goa2 beh ti7 chit e5 toe7-hng hou7 Iu5-tai7 kap Ia5-lou7-sat-leng2 e5 ke3-bou5 kui ti7 khang-khang; iah8 beh hou7 in ti7 tui3-tek8 e5 bin7-cheng5 to2 ti7 to-e7, kap siau3-siuN7 in e5 siN3-mia7 e5 lang5 e5 chhiu2-thau5; in e5 sin-si, Goa2 beh hou7 khong-tiong e5 pe-chiau2, kap toe7-chiuN7 e5 ia2-siu3 choe3 chiah8-mih8.  8). Goa2 beh hou7 chit e5 siaN5 choe3 thang gong5-ngiah8 thang thi2-chhio3--e5; hoan7-na7 keng-ke3 e5 lang5 beh in-ui7 chit e5 siaN5 sou2 tu2-tioh8 e5 chai-e7, lai5 gong5-ngiah8 thi2-chhio3.  9). Goa2 beh hou7 in ti7 ui5-khun3 khun2-pek e5 tiong-kan, chiu7-si7 tui3-tek8 kap siau3-siuN7 in e5 siN3-mia7 e5 lang5 khun2-pek in e5 si5, tak8-lang5 chiah8 in e5 kiaN2 e5 bah, cha-bou2-kiaN2 e5 bah, kap peng5-iu2 e5 bah.  10). Kong2 soah, li2 tioh8 siak-phoa3 hit e5 hui5-pan5, hou7 tang5-kiaN5 e5 lang5 chhin-bak8 khoaN3-kiN3,  11). soa3 ka7 in kong2, Ban7-kun e5 Ia5-ho5-hoa an2-ni kong2, Goa2 beh an2-ni phah-phoa3 chit e5 siaN5, kap chit e5 peh-siN3, chhin-chhiuN7 lang5 siak-phoa3 sio-hui5-lang5 e5 hui5-khi3, boe7 koh pou2--tit.  Koh lang5 beh ti7 To5-hui-tek8 bai5-chong3 si2-lang5, kau3 bo5 chhun sou2-chai7.  12). Ia5-ho5-hoa kong2, Goa2 beh an2-ni khoan2-thai7 chit e5 sou2-chai7, kap ki5-tiong khia7-khi2 e5 peh-siN3; hou7 chit e5 siaN5 chhin-chhiuN7 To5-hui-tek8 chit8-iuN7.  13). Ia5-lou7-sat-leng2 e5 chhu3, kap Iu5-tai7 liat8-ong5 e5 chhu3, i2-keng phah la5-sam5--e5, long2 beh chhin-chhiuN7 To5-hui-tek8, in-ui7 ti7 hiah e5 chhu3-teng2, lang5 ng3 thiN-teng2 e5 ban7-siong7 sio-hiuN, ng3 pat8-ho7 e5 siong7-te3 koan3-tian7.
	14). Ia5-li7-bi2 tui3 To5-hui-tek8, chiu7-si7 Ia5-ho5-hoa chhe i khi3 thoan5 beng7-leng7 e5 toe7-hng, to3--lai5; khia7 ti7 Ia5-ho5-hoa e5 chhu3 e5 iN7-lai7, tui3 cheng3-lang5 kong2,  15). Ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, KhoaN3 ah, Goa2 beh hou7 Goa2 sou2 kong2 it-chhe3 heng5-hoat8 in e5 chai-e7 kau3 chit e5 siaN5, kap long2-chong2 siok8 i e5 siaN5; in-ui7 in ngi7 in e5 am7-kun2, m7-kheng2 thiaN Goa2 e5 oe7.

[20]	Che3-si Im-bek8 e5 kiaN2 Pa-si-hou7-jiN2, choe3 koan2 Ia5-ho5-hoa e5 chhu3 e5 thau5-lang5,  2). thiaN-kiN3 Ia5-li7-bi2 thoan5 chiah e5 oe7; Pa-si-hou7-jiN2 chiu7 phah sian-ti Ia5-li7-bi2, eng7 chha5-ke5 ka7 i ke5 ti7 Pian7-nga2-bin2 teng2 e5 mng5; chit e5 mng5 ti7 Ia5-ho5-hoa e5 tian7-lai7.  3). Ke3-jit8 Pa-si-hou7-jiN2 khui chha5-ke5, thau2-pang3 Ia5-li7-bi2; Ia5-li7-bi2 chiu7 tui3 i kong2, Ia5-ho5-hoa m7-si7 kio3 li2 e5 mia5 choe3 Pa-si-hou7-jiN2; chiu7-si7 kio3 li2 Ma2-ko-jiN2-bi2-sat-pit.  4). In-ui7 Ia5-ho5-hoa an2-ni kong2, KhoaN3 ah, Goa2 beh hou7 li2 choe3 li2 pun2-sin, kap li2 cheng3 peng5-iu2, kiaN-hiaN5 e5 goan5-in; in beh to2 ti7 tui3-tek8 e5 to-e7, li2 beh chhin-bak8 khoaN3-kiN3; Goa2 beh chiong Iu5-tai7 lang5 long2 kau ti7 Pa-pi2-lun5 ong5 e5 chhiu2, i beh liah8 in kau3 Pa-pi2-lun5, eng7 to thai5--in.  5). Koh Goa2 beh chiong chit e5 siaN5 long2-chong2 e5 he3-chai5, kap tioh8-boa5 sou2 tit-tioh8--e5, kap it-chhe3 e5 po2-poe3, i2-kip8 Iu5-tai7 hiah e5 ong5 e5 po2-mih8, long2 kau ti7 in e5 tui3-tek8 e5 chhiu2; tui3-tek8 beh chhiuN2--in, beh liah8 in; toa3 kau3 Pa-pi2-lun5.  6). Li2 chit e5 Pa-si-hou7-jiN2 ah, li2 kap it-chhe3 tiam3 li2 ke-lai7 e5 lang5, long2 beh hou7 lang5 liah8-khi3; li2 kap li2 e5 cheng3 peng5-iu2, chiu7-si7 li2 tui3 in thoan5 ke2-oe7--e5, long2 beh kau3 Pa-pi2-lun5, si2 ti7-hia, bai5-chong3 ti7-hia.
	7). Ia5-ho5-hoa ah, Li2 bat bian2-kiong2 goa2, goa2 ia7 hou7 li2 bian2-kiong2; Li2 pi2 goa2 khah u7 lat8, lai5 iaN5 goa2; goa2 thong-jit8 chiaN5-choe3 chhio3-oe7, lang5 long2 hi3-lang7 goa2.  8). Goa2 tak8-pai2 kong2 e5 si5, chiu7 chhut ai-siong e5 siaN; goa2 kio3 kong2, Kiong5-po7, chhiuN2-kiap; in-ui7 Ia5-ho5-hoa e5 oe7, thong-jit8 chiaN5-choe3 Goa2 e5 leng5-jiok8, ki-chhi3.  9). Goa2 na7 kong2, Goa2 bo5 beh koh the5-khi2 Ia5-ho5-hoa, iah8 bo5 beh koh thok I e5 mia5 lai5 kong2; chiu7 ti7 Goa2 e5 sim-lai7 u7 chhin-chhiuN7 toh8 e5 he2, koaiN-bat8 ti7 Goa2 e5 kut-lai7; Goa2 chiu7 lun2-boe7-tiau5, boe7-oe7 ka-ki7 kim3-chi2.  10). Goa2 thiaN-kiN3 choe7-choe7 lang5 e5 hui2-pong3; si3-ui5 long2 si7 kiaN-hiaN5.  Goa2 ti-ki2 e5 peng5-iu2, chiu7-si7 teh tng-tan2 goa2 poah8-to2--e5, kong2, Tioh8 ko3--i, goan2 iah8 beh ko3--i; kiam2-chhai2 i siu7 in2-iu2, lan2 chiu7 oe7 iaN5--i, tui3 i po3-siu5.  11). Chong2-si7 Ia5-ho5-hoa kap goa2 ti7-teh; chhin-chhiuN7 chin thang kiaN e5 iong2-su7; sou2-i2 khun2-pek goa2--e5 beh poah8-to2, boe7-oe7 iaN5; in beh toa7-toa7 kian3-siau3 chiu7-si7 siu7 eng2 bo5 boe7-ki3-tit e5 lau3-khui3; in-ui7 in kiaN5 tai7-chi3 bo5 ti3-hui7.  12). Ban7-kun e5 Ia5-ho5-hoa ah, Li2 si7 chhi3-giam7 gi7-lang5, kam3-chhat lang5 e5 sim-pak sin7-tng5--e5; kiu5 Li2 hou7 goa2 khoaN3-kiN3 Li2 tui3 in po3-siu5; in-ui7 goa2 chiong goa2 e5 an3-kiaN7 pin2-beng5 ti7 Li2.  13). Lin2 tioh8 ng3 Ia5-ho5-hoa chhiuN3-koa, o-lo2 Ia5-ho5-hoa; in-ui7 I kiu3 song3-hiong-lang5 e5 siN3-mia7, thoat-li7 phaiN2-lang5 e5 chhiu2.
	14). Goa2 chhut-si3 e5 jit8, goan7 hit e5 jit8-chi2 siu7 chiu3-chou2; goa2 e5 lau7-bu2 siN goa2 e5 jit8, goan7 hit e5 jit8-chi2 bo5 tit-tioh8 hok-khi3.  15). Lang5 po3 goa2 e5 lau7-pe7 kong2, Li2 u7 siN ta-pou-kiaN2, hou7 i chin hoaN-hi2--e5; goan7 hit e5 lang5 siu7 chiu3-chou2.  16). Goan7 hit-lang5 chhin-chhiuN7 Ia5-ho5-hoa sou2 chhia-to2 hiah e5 siaN5, ia7 bo5 the3-hoe2--e5; goan7 i cha2-khi2-si5 thiaN-kiN3 ai-chham2 e5 siaN, jit8 tiong-tau3 thiaN-kiN3 hoah-hiam3 e5 siaN.  17). In-ui7 I bo5 tui3 thai--nih hou7 goa2 si2; hou7 goa2 e5 lau7-bu2 choe3 goa2 e5 bong7, i e5 thai siong5-siong5 toa7--e5.  18). Goa2 siaN2-su7 chhut-thai, lai5 tu2-tioh8 tioh8-boa5 iu-khou2; hou7 goa2 e5 ni5-jit8 in-ui7 kian3-siau3 lai5 siau-biat8 ah?

[21]	Se-ti2-ka ong5 chhe Ma2-ki-nga2 e5 kiaN2 Pa-si-hou7-jiN2, kap che3-si Ma2-se-nga2 e5 kiaN2 Se-hoan-nga2, khi3 kiN3 Ia5-li7-bi2 kong2,  2). Pa-pi2-lun5 ong5 Ni5-pou3-kah-ni5-sat beh kap lan2 kau-chian3; kiu5 li2 thoe3 goan2 mng7 Ia5-ho5-hoa; kiam2-chhai2 Ia5-ho5-hoa chiau3 I ki5-biau7 e5 sou2 choe3 khoan2-thai7 lan2; hou7 i li7-khui lan2 chiuN7--khi3.  Hit-si5 Ia5-ho5-hoa e5 oe7 lim5-kau3 Ia5-li7-bi2.
	3). Ia5-li7-bi2 tui3 in kong2, Lin2 tioh8 an2-ni ka7 Se-ti2-ka kong2,  4). Ia5-ho5-hoa I2-sek-liat8 e5 Siong7-te3 an2-ni kong2, KhoaN3 ah, Goa2 beh hou7 lin2 sou2 kiah8 e5 kun-khi3, chiu7-si7 lin2 ti7 siaN5-goa7 kap Pa-pi2-lun5 ong5, i2-kip8 ui5-khun3 lin2 e5 Ka-lek8-ti2 lang5, kau-chian3 e5 kun-khi3 to3-tng2--lai5; koh beh hou7 chiah-e5 long2 chu7-chip8 ti7 chit e5 siaN5-lai7.  5). Koh Goa2 ti7 au3-nau2, siu7-khi3, toa7 thong3-hun7 e5 tiong-kan, eng7 chhun-chhut e5 chhiu2, kap toa7 koan5-leng5 e5 chhiu2-kut, chhin-sin kong-kek lin2.  6). Koh beh phah chit e5 siaN5 khia7-khi2 e5 peh-siN3, bo5-lun7 lang5 kap cheng-siN; in beh tu2-tioh8 toa7 un-ek8 lai5 si2.  7). I2-au7 Goa2 beh chiong Iu5-tai7 ong5 Se-ti2-ka, kap i e5 jin5-sin5 peh-siN3, chiu7-si7 ti7 chit e5 siaN5-lai7, tui3 un-ek8, to-kiam3, ki-hng sou2 chhun--e5, long2 kau ti7 Pa-pi2-lun5 ong5 Ni5-pou3-kah-ni5-sat e5 chhiu2, kap in e5 tui3-tek8 e5 chhiu2, i2-kip8 siau3-siuN7 in e5 siN3-mia7 e5 lang5 e5 chhiu2; i beh eng7 to thai5-si2 in; bo5 po2-sioh, bo5 kho2-lin5, bo5 khoan-iong5; che si7 Ia5-ho5-hoa kong2--e5.  8). Li2 tioh8 tui3 chit e5 peh-siN3 kong2, Ia5-ho5-hoa an2-ni kong2, KhoaN3 ah, Goa2 chiong oah8-lou7 si2-lou7 pai5 ti7 lin2 e5 bin7-cheng5.  9). Tiam3 ti7 chit e5 siaN5-lai7--e5, beh tui3 to-kiam3, tui3 ki-hng, tui3 un-ek8, lai5 si2; tok8-tok8 chhut-khi3 tau5-hang5 ui5-khun3 lin2 e5 Ka-lek8-ti2 lang5--e5, beh tit-tioh8 oah8, lai5 khioh-tioh8 i e5 siN3-mia7.  10). Ia5-ho5-hoa kong2, Goa2 e5 bin7 tiaN7-tiaN7 ng3 chit e5 siaN5, beh kang3 chai-e7, m7 kang3 hok-khi3; chit e5 siaN5 beh kau Pa-pi2-lun5 ong5 e5 chhiu2; i beh eng7 he2 sio--i.
	11). Lun5-kau3 Iu5-tai7 ong5 e5 ke, lin2 tioh8 thiaN Ia5-ho5-hoa e5 oe7.  12). Tai7-pit8 e5 ke ah, Ia5-ho5-hoa an2-ni kong2, Lin2 tak8 cha2-khi2 tioh8 kiaN5 kong-peng5; chin2-kiu3 siu7 chhiuN2-kiap--e5 thoat-li7 kiong5-po7 e5 lang5 e5 chhiu2; kiaN-liau2 Goa2 e5 siu7-khi3, in-ui7 lin2 sou2 kiaN5 e5 phaiN2, lai5 hoat-choh; chhin-chhiuN7 he2 toh8--khi2-lai5, sim7-chi3 bo5 lang5 oe7 phah-hoa.  13). Ia5-ho5-hoa kong2, Khia7-khi2 ti7 soaN-kok, piN5-iuN5, chioh8-poaN5-teng2 e5 peh-siN3, lin2 kong2, Chi7-chui7 oe7 loh8--lai5 kong-kek goan2? Chi7-chui7 oe7 jip8 goan2 khia7-khi2 e5 sou2-chai7 ah? KhoaN3 ah, Goa2 kap lin2 choe3 tui3-tek8.  14). Ia5-ho5-hoa koh kong2, Goa2 beh chiau3 lin2 choe3 tai7-chi3 e5 kiat-ko2 heng5-hoat8 lin2; Goa2 iah8 beh hou7 he2 toh8 ti7 i e5 chhiu7-na5-lai7, sio-hui2 i e5 si3-ui5.

[22]	Ia5-ho5-hoa an2-ni kong2, Li2 loh8-khi3 Iu5-tai7 ong5 e5 kiong-lai7; ti7-hia kong2 chit e5 oe7, kong2,  2). Che7 Tai7-pit8 po2-cho7 e5 Iu5-tai7 ong5 ah, li2 kap li2 e5 jin5-sin5 i2-kip8 jip8 chiah e5 mng5 e5 peh-siN3, long2 tioh8 thiaN Ia5-ho5-hoa e5 oe7.  3). Ia5-ho5-hoa an2-ni kong2, Lin2 tioh8 kiaN5 kong-peng5 kap kong-gi7, chin2-kiu3 siu7 chhiuN2-toat8--e5 thoat-li7 ap-che3 lang5--e5 e5 chhiu2; m7-thang eng7 kiong5-po7 khi-hu7 chhut-goa7 lang5, kap kou-ji5 koaN2-hu7; ti7 chit e5 sou2-chai7 iah8 m7-thang lau5 bo5-choe7 e5 lang5 e5 huih.  4). Lin2 na7 jin7-chin kiaN5 chit e5 tai7-chi3, chiu7 beh u7 che7 Tai7-pit8 po2-cho7 e5 ong5, i kap i e5 jin5-sin5 peh-siN3, hek8-si7 che7-chhia, hek8-si7 khia5-be2, jip8 chit e5 chhu3 e5 mng5.  5). Lin2 na7 m7-thiaN chiah e5 oe7, Ia5-ho5-hoa kong2, Goa2 ki2 pun2-sin lai5 chiu3-choa7, chit keng chhu3 beh piN3-choe3 pha-hng.  6). Ia5-ho5-hoa lun7-kau3 Iu5-tai7 ong5 e5 ke an2-ni kong2, Goa2 khoaN3 li2 chhin-chhiuN7 Ki-liat8, chhin-chhiuN7 Li7-pa-lun3 e5 be2-liu; chong2-si7 Goa2 tek-khak hou7 li2 piN3-choe3 khong3-ia2, choe3 bo5 lang5 khia7-khi2 e5 siaN5.  7). Goa2 beh pi7-pan7 kiaN5 hui2-biat8 e5 lang5, tak8-e5 kiah8 ke-si kong-kek li2; in beh chho3 li2 siong7-ho2 e5 pek-hiuN-chhiu7, hiat-loh8 he2.  8). Choe7-choe7 kok e5 lang5 beh keng-ke3 chit e5 siaN5, tak8-e5 saN-kap kong2, Ia5-ho5-hoa siaN2-su7 an2-ni khoan2-thai7 chit e5 toa7 siaN5 ah?  9). In beh in3 kong2, Si7 in-ui7 in khi3-sak Ia5-ho5-hoa in e5 Siong7-te3 e5 iok, hok8-sai7 keng3-pai3 pat8 e5 siong7-te3.
	10). Boh8-tit ui7-tioh8 si2-lang5 thi5-khau3, boh8-tit ui7-tioh8 i pi-siong; tioh8 in-ui7 siu7 chhian-soa2 e5 lang5 toa7-toa7 thi5-khau3; in-ui7 i boe7 koh to3--lai5, iah8 boe7 koh kiN3-tioh8 i e5 pun2-kok.  11). In-ui7 lun7-kau3 Iu5-tai7 ong5 Iok-se-a e5 kiaN2 Sa-liong5, soa3-chiap i e5 lau7-pe7 Iok-se-a choe3 ong5, au7-lai5 li7-khui chit e5 sou2-chai7--e5, Ia5-ho5-hoa u7 an2-ni kong2,  12). I tek-khak bo5 koh to3--lai5 chia; chiu7-si7 beh si2 ti7 hou7 lang5 liah8-khi3 e5 toe7-hng, bo5 koh khoaN3-kiN3 chit e5 toe7-hng.
	13). Hit e5 eng7 put-gi7 lai5 khi2 chhu3, eng7 bo5 kong-to7 lai5 khi2 lau5; peh8-peh8 kah lang5 choe3 i e5 kang, bo5 hou7 lang5 kang-chiN5; hit lang5 u7 chai-e7 ah.  14). I kong2, Goa2 beh ui7 pun2-sin khi2 toa7-chhu3, kap thong-hong e5 lau5; ui7 ka-ki7 khui toa7 thang, eng7 pek-hiuN-chha5 choe3 thian-lo5-pan2; eng7 gun5-chu lai5 iu5.  15). Li2 jiat8-sim ti7 pek-hiuN-chha5 e5 kong-chok, chiu7 oe7 choe3 ong5 mah? Li2 e5 lau7-pe7 kiam2 m7-si7 iah8 chiah8, iah8 lim, iah8 kiaN5 kong-peng5 kap kong-gi7 mah? Hit-si5 i tit-tioh8 hok-khi3.  16). I pan7-li2 khun3-khou2 kap song3-hiong lang5 e5 an3-kiaN7, i chiu7 tit-tioh8 hok-khi3; an2-ni kiam2 m7-si7 bat Goa2 mah? che si7 Ia5-ho5-hoa kong2--e5.  17). Tok8-tok8 li2 e5 bak8-chiu, li2 e5 sim, chu3-i3 tham-sim, lau5 bo5-choe7 e5 lang5 e5 huih, kiaN5 ap-che3 kap kiong5-po7.  18). Sou2-i2 Ia5-ho5-hoa lun7-kau3 Iu5-tai7 ong5 Iok-se-a e5 kiaN2, Iok-nga2-keng3, an2-ni kong2, Lang5 bo5 beh ui7-tioh8 i ai-siong, kong2, Ai--ah, goa2 e5 hiaN! a2-si7, Ai--ah, goa2 e5 toa7-chi2! iah8 bo5 in-ui7 i ai-siong, kong2, Ai--ah, goa2 e5 chu2! a2-si7, Ai--ah, i e5 eng5-kng!  19). I beh hou7 lang5 tai5, chhin-chhiuN7 tai5 lu5 chit8-iuN7; beh thoa--chhut-khi3, hiat ti7 Ia5-lou7-sat-leng2 e5 siaN5-goa7.
	20). Li2 tioh8 chiuN7 Li7-pa-lun3 ai-khau3, ti7 Pa-san chhut-siaN, tui3 A-pa-lim5 ai-khau3; in-ui7 li2 sou2 chhin-ai3--e5 long2 hui2-biat8 lah.  21). Tng li2 heng-thong e5 si5, Goa2 chiu7 tui3 li2 kong2; li2 kong2, Goa2 m7 thiaN; li2 tui3 siau3-lian5 i2-lai5, long2 si7 chit-khoan2, m7 thiaN-than3 Goa2 e5 oe7.  22). Li2 e5 bok8-chia2 beh hou7 hong chhe--khi3; li2 sou2 chhin-ai3--e5 beh hou7 lang5 liah8--khi3; hit-si5 li2 tek-khak in-ui7 li2 it-chhe3 e5 phaiN2 lai5 lau3-khui3 kian3-siau3.  23). Li2 khia7-khi2 Li7-pa-lun3, choh siu7 ti7 pek-hiuN-chhiu7--e5, thong3-khou2 lim5-kau3 li2, thang3-thiaN3 chhin-chhiuN7 beh siN-kiaN2 e5 hu7-jin5-lang5; hit-si5 li2 e5 kho2-lin5 kau3 chaiN2-iuN7!  24). Ia5-ho5-hoa kong2, Goa2 ki2 Goa2 e5 eng2-oah8 lai5 chiu3-choa7, sui-jian5 Iu5-tai7 ong5, Iok-nga2-keng3 e5 kiaN2 Ko-ni5-nga2, si7 Goa2 chiaN3-chhiu2 kai3-in3 e5 chhiu2-chi2, iah8 beh ka7 li2 pak--khi2-lai5.  25). Koh Goa2 beh chiong li2 kau hou7 siau3-siuN7 li2 e5 siN3-mia7 e5 lang5 e5 chhiu2; kap li2 sou2 m7-kaN2 kiN3 i e5 bin7 e5 lang5 e5 chhiu2, chiu7-si7 Pa-pi2-lun5 ong5 Ni5-pou3-kah-ni5-sat e5 chhiu2, kap Ka-lek8-ti2 lang5 e5 chhiu2.  26). Goa2 iah8 beh koaN2 li2, kap siN li2 e5 lau7-bu2, kau3 pat8-kok, m7-si7 lin2 chhut-si3 e5 sou2-chai7; lin2 beh si2 ti7-hia.  27). Chong2-si7 in e5 sim chin ai3 to3--khi3 e5 sou2-chai7 boe7-tit-thang to3--khi3.  28). Ko-ni5-nga2 chit-lang5 si7 siu7 khoaN3-khin, i2-keng phoa3 e5 hui5-khi3 mah? si7 bo5 thang hoaN-hi2 e5 khi3-ku7 mah? i kap i e5 hou7-e3, siaN2-su7 siu7 koaN2, hiat ti7 in sou2 m7 bat e5 toe7 ah?  29). Toe7 ah, toe7 ah, toe7 ah, tioh8 thiaN Ia5-ho5-hoa e5 oe7;  30). Ia5-ho5-hoa an2-ni kong2, Tioh8 ki3 chit-lang5 bo5 kiaN2, it-seng boe7 tit-tioh8 heng-thong--e5; in-ui7 i e5 hou7-e3 e5 tiong-kan, bo5 koh u7 chit8-lang5 tit-tioh8 heng-thong, oe7 che7 ti7 Tai7-pit8 e5 po2-cho7, lai5 ti7-li2 Iu5-tai7.

[23]	Ia5-ho5-hoa kong2, Bok8-chia2 chan5-hai7 Goa2 e5 chhau2-tiuN5 e5 iuN5, hou7 i si3-soaN3; in u7 chai-e7 ah.  2). Sou2-i2 I2-sek-liat8 e5 Siong7-te3 Ia5-ho5-hoa chek-pi7 hiah-e5 iuN2-chhi7 Goa2 e5 peh-siN3 e5 bok8-chia2, an2-ni kong2, Lin2 phah-soaN3 Goa2 e5 iuN5-kun5, lai5 koaN2 in khi3, bo5 khoaN3-kou3 in; khoaN3 ah, Goa2 beh chiau3 lin2 sou2 kiaN5 e5 phaiN2 lai5 pan7 lin2; che si7 Ia5-ho5-hoa kong2--e5.  3). Goa2 beh chu7-chip8 Goa2 e5 iuN5-kun5 sou2 chhun--e5, tui3 Goa2 sou2 koaN2 in kau3 e5 tak8-kok; chhoa7 in koh to3-lai5 in e5 tiau5, hou7 in siN-thoaN3 choe7-choe7.  4). Goa2 beh siat-lip8 bok8-chia2 ti7-li2 in, iuN2-chhi7 in; hou7 in bo5 koh kiaN-hiaN5 gong5-ngiah8, iah8 bo5 kiam2-chio2; che si7 Ia5-ho5-hoa kong2--e5.
	5). Ia5-ho5-hoa kong2, Jit8-chi2 beh kau3, Goa2 beh ka7 Tai7-pit8 heng-khi2 gi7 e5 Ki; I beh choe3 ong5 lai5 ti7-li2; kiaN5 tai7-chi3 u7 ti3-hui7, ti7 toe7-chiuN7 kiaN5 kong-peng5 kap kong-gi7.  6). Tng I e5 jit8, Iu5-tai7 beh tit-tioh8 kiu3; I2-sek-liat8 beh an-jian5 khia7-khi2; I e5 mia5 beh chheng-choe3 Ia5-ho5-hoa lan2 e5 gi7.  7). Ia5-ho5-hoa kong2, KhoaN3 ah, jit8-chi2 beh kau3, lang5 ki2 Ia5-ho5-hoa e5 eng2-oah8 lai5 chiu3-choa7, bo5 beh kong2, I si7 chhoa7 I2-sek-liat8 e5 hou7-e3 tui3 Ai-kip8 toe7 chiuN7-lai5--e5.  8). In ki2 Ia5-ho5-hoa e5 eng2-oah8 lai5 chiu3-choa7, si7 beh kong2, I toa3 I2-sek-liat8 e5 hou7-e3 chhoa7 in tui3 pak-hng e5 toe7, iah8 tui3 kiN3-na7 Goa2 sou2 koaN2 in kau3 e5 toe7 chiuN7--lai5; in beh khia7-khi2 ti7 pun2 sou2-chai7.
	9). Lun7-kau3 hiah e5 sian-ti.  Goa2 e5 sim ti7 goa2 e5 lai7-bin7 iu-siong; goa2 e5 kut long2 gi7-gi7-chhoah; ui7-tioh8 Ia5-ho5-hoa kap I seng3 e5 oe7, goa2 chhin-chhiuN7 chiu2-chui3 e5 lang5, chhin-chhiuN7 hou7 chiu2 sou2 khah-iaN5 e5 lang5.  10). In-ui7 toe7-hng moa2-moa2 kiaN5 im5-loan7 e5 lang5; koh in-ui7 tu2-tioh8 chiu3-chou2, toe7 chiu7 pi-ai; khong3-ia2 e5 chhau2-tiuN5 long2 kou-ta5; in sou2 kiaN5 e5 lou7, chiu7-si7 phaiN2; in e5 se3-lek8 bo5 cheng3-tit8.  11). Lian5 sian-ti kap che3-si, to si7 siat-tok8--e5; chiu7 ti7 Goa2 e5 chhu3-lai7, Goa2 iah8 khoaN3-kiN3 in e5 phaiN2; che si7 Ia5-ho5-hoa kong2--e5.  12). In-ui7 an2-ni, in e5 lou7 beh chhin-chhiuN7 ou-am3-tiong kut8-kut8 e5 toe7; in beh tu2-tioh8 koaN2-tiok8, ti7-hia poah8-to2; tng pan7-li2 in e5 ni5, Goa2 beh hou7 chai-e7 kau3 ti7 in; che si7 Ia5-ho5-hoa kong2--e5.  13). Ti7 Sat-ma2-li7-a e5 sian-ti, Goa2 i2-keng khoaN3-kiN3 in e5 gu5-gong7; in thok Pa-lek8 lai5 chham3-gu2, hou7 Goa2 e5 peh-siN3 I2-sek-liat8 kiaN5 chha-lou7.  14). Ti7 Ia5-lou7-sat-leng2 e5 sian-ti, Goa2 i2-keng khoaN3-kiN3 kho2-ouN3 e5 su7; in kiaN5 kan-im5, choe3 su7 peh8-chhat8; koh chou7 phaiN2 lang5 e5 chhiu2 na2 u7 lat8; ti3-kau3 bo5 lang5 hoe5-thau5 li7-khui i e5 phaiN2; in ti7 Goa2 e5 bin7-cheng5, long2 chhin-chhiuN7 Sou2-to-ma2; khia7-khi2 ti7-hia e5 peh-siN3 long2 chhin-chhiuN7 Go5-mou5-lah8.
	15). Sou2-i2 ban7-kun e5 Ia5-ho5-hoa lun7-kau3 chiah e5 sian-ti, u7 an2-ni kong2; KhoaN3 ah, Goa2 beh eng7 in-tin5 hou7 in chiah8, koh eng7 khou2 e5 chui2 hou7 in lim; in-ui7 siat-tok8 e5 su7 chhut ti7 Ia5-lou7-sat-leng2 e5 sian-ti, liu5-heng5 pian3-toe7.  16). Ban7-kun e5 Ia5-ho5-hoa an2-ni kong2, Chiah e5 sian-ti tui3 lin2 chham3-gu2--e5, lin2 boh8-tit thiaN in e5 oe7; in eng7 hu-ke2 ka3-si7 lin2; sou2 kong2 e5 iN7-siong7 si7 chhut ti7 in e5 sim; m7-si7 chhut ti7 Ia5-ho5-hoa e5 chhui3.  17). In siong5-siong5 tui3 biau2-si7 Goa2 e5 lang5 kong2, Ia5-ho5-hoa kong2 lin2 beh hiong2-siu7 peng5-an; koh tui3 it-chhe3 chiau3 in sim e5 kong-ngi7 lai5 kiaN5 e5 lang5 kong2, Tek-khak bo5 u7 chai-e7 lim5-kau3 lin2.  18). Chi7-chui7 kap Ia5-ho5-hoa khe3-hap8, tit-tioh8 thiaN I e5 oe7 lai5 hiau2-ngou7 ah?  19). Chi7-chui7 chu3-i3 thiaN I e5 oe7 ah? KhoaN3 ah, Ia5-ho5-hoa e5 siu7-khi3 chhin-chhiuN7 toa7 hong hoat-chhut; chiu7-si7 chin thau3 e5 kng2-le5-hong, beh tng2-seh8 lai5 kong-kek phaiN2-lang5 e5 thau5-khak.  20). Ia5-ho5-hoa e5 sim sou2 gi2-tiaN7--e5, iau2-be7 choe3, iau2-be7 chiaN5; I e5 siu7-khi3 tek-khak bo5 to3-tng2, jit8-au7 lin2 beh beng5-pek8 thau3-thiat.  21). Hiah e5 sian-ti, Goa2 bo5 chhe in, in ka-ki7 chau2; Goa2 bo5 tui3 in kong2, in ka-ki7 soan-thoan5.  22). In na7 kap Goa2 khe3-hap8, chiu7 tek-khak hou7 Goa2 e5 peh-siN3 thiaN Goa2 e5 oe7; hou7 in hoe5-thau5 li7-khui in e5 phaiN2-lou7, kap in sou2 kiaN5 e5 phaiN2.  23). Ia5-ho5-hoa kong2, Goa2 kiam2 choe3 kun7 e5 Siong7-te3, bo5 choe3 hng7 e5 Siong7-te3 mah?  24). Ia5-ho5-hoa kong2, Lang5 kiam2 oe7 bih ti7 un2-bat8 e5 sou2-chai7, hou7 Goa2 khoaN3 i boe7 tioh8 mah? Ia5-ho5-hoa kong2, Goa2 kiam2 bo5 chhiong-moa2 ti7 thiN-toe7 mah?  25). Goa2 i2-keng thiaN-kiN3 hiah e5 sian-ti sou2 kong2-e5, chiu7-si7 thok Goa2 e5 mia5 soan-thoan5 peh8-chhat8; in kong2, Goa2 u7 bang7-kiN3, goa2 u7 bang7-kiN3.  26). Soan-thoan5 peh8-chhat8 e5 sian-ti, chiu7-si7 soan-thoan5 in e5 sim e5 khui2-cha3; in chun5 chit-ho7 e5 sim, beh kau3 ti7-si5 ah?  27). In tak8-lang5 chiong sou2 bang7--e5 saN-kap kong2-khi2; siuN7 beh hou7 Goa2 e5 peh-siN3 boe7-ki3-tit Goa2 e5 mia5; chhin-chhiuN7 in e5 liat8-chou2 in-ui7 Pa-lek8, lai5 boe7-ki3-tit Goa2 e5 mia5 chit8-iuN7.  28). Sian-ti na7 u7 bang7-kiN3 thang kong2-khi2 i e5 bang7; tit-tioh8 Goa2 e5 oe7--e5, tioh8 eng7 seng5-sit8 thoan5 Goa2 e5 oe7; chhou-khng kap beh8 thai2 oe7 pi2-tit? Che si7 Ia5-ho5-hoa kong2--e5.  29). Ia5-ho5-hoa kong2, Goa2 e5 oe7 kiam2 m7-si7 chhin-chhiuN7 he2, koh chhin-chhiuN7 oe7 phah-phoa3 chioh8-poaN5 e5 toa7-thui5 mah?
	30). Ia5-ho5-hoa kong2, KhoaN3 ah, hiah e5 sian-ti tui3 i e5 tang5-phoaN7 thau-theh8 Goa2 e5 oe7--e5, Goa2 kong-kek--in.  31). Ia5-ho5-hoa kong2, Hiah e5 sian-ti eng7 chhui3-chih8 kong2, Che si7 Ia5-ho5-hoa kong2--e5; Goa2 kong-kek in.  32). Ia5-ho5-hoa kong2, KhoaN3 ah, hiah-e5 eng7 ke2 e5 bang7 lai5 choe3 sian-ti--e5; in kong2-khi2 in e5 bang7; iah8 eng7 in e5 peh8-chhat8, kap in e5 hong-ham3, hou7 Goa2 e5 peh-siN3 kiaN5 chha-lou7; Goa2 kong-kek in; in-ui7 Goa2 bo5 chhe in, iah8 bo5 beng7-leng7 in, in long2 bo5 li7-ek chit e5 peh-siN3; che si7 Ia5-ho5-hoa kong2--e5.
	33). Na7 chit e5 peh-siN3, a2-si7 sian-ti, a2-si7 che3-si, mng7 li2 kong2, Ia5-ho5-hoa u7 sim2-mih8 tang7-taN3 e5 bek8-si7? li2 chiu7 tioh8 ka7 in kong2, Sim2-mih8 tang7-taN3 e5 bek8-si7 ah! Ia5-ho5-hoa kong2, Goa2 beh khi3-sak lin2, chiu7-si7.  34). KiN3-na7 sian-ti, a2-si7 che3-si, a2-si7 peh-siN3, kong2, Ia5-ho5-hoa tang7-taN3 e5 bek8-si7--e5; hit-ho7 lang5, Goa2 beh heng5-hoat8 i kap i e5 ke.  35). Lin2 tak8-lang5 tui3 i e5 chhu3-piN, tak8-lang5 tui3 i e5 hiaN-ti7, tioh8 an2-ni kong2, Ia5-ho5-hoa u7 in3 sim2-mih8? Ia5-ho5-hoa u7 kong2 sim2-mih8?  36). Ia5-ho5-hoa tang7-taN3 e5 bek8-si7, chit-ku3 lin2 m7-thang koh kong2; in-ui7 tak8-lang5 sou2 kong2 e5 oe7, beh choe3 in pun2-sin e5 tang7-taN3; in-ui7 lin2 chiong eng2-oah8 e5 Siong7-te3, ban7-kun e5 Ia5-ho5-hoa, lan2 e5 Siong7-te3 e5 oe7 koe2 hou7 i chhoah8--khi3.  37). Li2 tioh8 tui3 sian-ti an2-ni kong2, Ia5-ho5-hoa in3 li2 sim2-mih8? Ia5-ho5-hoa kong2 sim2-mih8?  38). Lin2 na7 kong2, Ia5-ho5-hoa tang7-taN3 e5 bek8-si7, Ia5-ho5-hoa chiu7 an2-ni kong2, Goa2 chhe lang5 kau3 lin2 hia, ka7 lin2 kong2, M7-thang kong2 Ia5-ho5-hoa tang7-taN3 e5 bek8-si7; lin2 iau2 teh kong2 chit-ku3 Ia5-ho5-hoa tang7-taN3 e5 bek8-si7;  39). sou2-i2 Goa2 beh choan5-jian5 boe7-ki3-tit lin2, chiong lin2 kap Goa2 sou2 siuN2-su3 lin2, i2-kip8 lin2 e5 liat8-chou2 e5 siaN5, tui3 Goa2 e5 bin7-cheng5 khi3-sak.  40). Koh beh hou7 eng2-oan2 e5 leng5-jiok8, kap ku2-tng5 e5 kian3-siau3, lim5-kau3 lin2; ku2-tng5 bo5 boe7-ki3--tit.

[24]	Pa-pi2-lun5 ong5 Ni5-pou3-kah-ni5-sat chiong Iu5-tai7 ong5 Iok-nga2-keng3 e5 kiaN2 Ia5-ko-ni5-nga2, kap Iu5-tai7 e5 kui3-chok8, i2-kip8 kang-chhiuN7, thih-chhiuN7, tui3 Ia5-lou7-sat-leng2 liah8--khi3 toa3 kau3 Pa-pi2-lun5.  Chit e5 su7 liau2-au7, Ia5-ho5-hoa ki2 hou7 goa2 khoaN3; u7 nng7 kheng e5 bu5-hoa-ko2, he7 ti7 Ia5-ho5-hoa e5 tian7-cheng5.  2). Chit8 khia kheng toe2 siong7-ho2 e5 bu5-hoa-ko2, chhin-chhiuN7 khi2-thau5 sek8 e5 bu5-hoa-ko2; chit8 khia kheng toe2 chin-phaiN2 e5 bu5-hoa-ko2, boe7-chiah8--tit, in-ui7 chin-phaiN2.  3). Ia5-ho5-hoa chiu7 ka7 goa2 kong2, Ia5-li7-bi2 ah, li2 khoaN3-kiN3 sim2-mih8? Goa2 in3 kong2, Bu5-hoa-ko2; ho2--e5 chin-ho2, phaiN2--e5 chin-phaiN2, boe7-chiah8--tit, in-ui7 chin-phaiN2.  4). Ia5-ho5-hoa e5 oe7 koh lim5-kau3 goa2 kong2,  5). Ia5-ho5-hoa I2-sek-liat8 e5 Siong7-te3 an2-ni kong2, Siu7 liah8--khi3 e5 Iu5-tai7 lang5, chiu7-si7 Goa2 chhe in li7-khui chit sou2-chai7 kau3 Ka-lek8-ti2 lang5 e5 toe7--e5; Goa2 beh khoaN3 in chhin-chhiuN7 chiah e5 ho2 e5 bu5-hoa-ko2; hou7 in tit-tioh8 hok-khi3.  6). Goa2 beh koan3-kou3 in, hou7 in tit-tioh8 hok-khi3; chhoa7 in to3-lai5 chit sou2-chai7; Goa2 iah8 beh kian3-lip8 in, bo5 koh hui2-hoai7 in; chai-poe5 in, bo5 ka7 i puih8--khi2-lai5.  7). Goa2 beh hou7 in u7 hit-ho7 sim, oe7 bat Goa2; chai Goa2 si7 Ia5-ho5-hoa; in beh choe3 Goa2 e5 peh-siN3, Goa2 beh choe3 in e5 Siong7-te3; in-ui7 in beh chit8-sim kui-ng3 Goa2.  8). Ia5-ho5-hoa an2-ni kong2, Iu5-tai7 ong5 Se-ti2-ka, kap i chiah e5 kui3-chok8, kap Ia5-lou7-sat-leng2 sou2 chhun, iau2 lau5 ti7 chit sou2-chai7 e5 peh-siN3, i2-kip8 khia7-khi2 ti7 Ai-kip8 toe7--e5; Goa2 khoaN3 in chhin-chhiuN7 chiah e5 phaiN2 e5 bu5-hoa-ko2, boe7-chiah8--tit, in-ui7 chin phaiN2.  9). Goa2 beh chiong in kau-chhut, hou7 in liu5-loh8 ti7 thiN-e7 ban7-kok, tu2-tioh8 kan-khou2; iah8 ti7 Goa2 koaN2 in kau3 e5 tak8 sou2-chai7, chiaN5-choe3 leng5-jiok8, choe3 oe7-piN3, choe3 ki-chhi3, choe3 chiu3-chou2.  10). Goa2 beh eng7 to-kiam3, eng7 ki-hng, eng7 un-ek8, kau3 in tiong-kan; tit8-kau3 in siu7 biat8 ti7 Goa2 sou2 siuN2-su3 in kap in liat8-chou2 e5 toe7.

[25]	 Tng Iu5-tai7 ong5 Iok-se-a e5 kiaN2 Iok-nga2-keng3 e5 si3--ni5, chiu7-si7 Pa-pi2-lun5 ong5 Ni5-pou3-kah-ni5-sat goan5--ni5, u7 lun7-khi2 Iu5-tai7 peh-siN3 e5 oe7 lim5-kau3 Ia5-li7-bi2.  2). Sian-ti Ia5-li7-bi2 chiu7 chiong chit e5 oe7 tui3 Iu5-tai7 cheng3 peh-siN3, i2-kip8 it-chhe3 khia7-khi2 Ia5-lou7-sat-leng2 e5 lang5 kong2:  3). Tui3 Iu5-tai7 ong5 A-bun5 e5 kiaN2 Iok-se-a chap8-saN--ni5, kau3 taN, ji7-chap8-saN ni5 ku2, u7 Ia5-ho5-hoa e5 oe7 lim5-kau3 goa2; goa2 i2-keng tui3 lin2 kong2; koh cha2-cha2 khi2-lai5 kong2; tok8-tok8 lin2 m7-thiaN.  4). Ia5-ho5-hoa ia7 cha2-cha2 khi2--lai5, chhe I e5 lou5-pok8 cheng3 sian-ti kau3 lin2 chia; na7-si7 lin2 bo5 thiaN-than3, iah8 bo5 aN3 hi7-khang lai5 thiaN.  5). I kong2, Lin2 tak8-lang5 tioh8 oat8-thau5 li7-khui i e5 phaiN2-lou7, kap lin2 sou2 choe3 e5 phaiN2; chiu7 thang khia7-khi2 Ia5-ho5-hoa sou2 siuN2-su3 lin2, kap lin2 e5 liat8-chou2 e5 toe7, tui3 kou2-cha2 kau3 eng2-oan2.  6). M7-thang than3 pat8-ho7 e5 siong7-te3, hok8-sai7 kui7-pai3 in; m7-thang eng7 lin2 e5 chhiu2 sou2 choe3--e5, lai5 jia2 Goa2 e5 siu7-khi3; an2-ni Goa2 chiu7 bo5 kang3 chai-e7 hou7 lin2.  7). Chong2-si7 lin2 bo5 thiaN-than3 Goa2, keng3-jian5 eng7 chhiu2 sou2 choe3--e5, jia2 Goa2 e5 siu7-khi3, ham7-hai7 ka-ki7; che si7 Ia5-ho5-hoa kong2--e5.  8). Sou2-i2 ban7-kun e5 Ia5-ho5-hoa an2-ni kong2, In-ui7 lin2 bo5 thiaN-than3 Goa2 e5 oe7,  9). khoaN3 ah, Goa2 beh tiau3 pak-hng chiah e5 chok8, kap Goa2 e5 lou5-pok8 Pa-pi2-lun5 ong5 Ni5-pou3-kah-ni5-sat, lai5 kong-kek chit sou2-chai7, kap chit sou2-chai7 khia7-khi2 e5 peh-siN3, i2-kip8 si3-ui5 e5 liat8-pang, Goa2 beh it-chin7 chau5-biat8 in, hou7 in choe3 thang gong5-ngiah8, thang ki-chhi3, eng2-oan2 pha-hng e5 sou2-chai7; che si7 Ia5-ho5-hoa kong2--e5.  10). Koh in tiong-kan hoaN-hi2 e5 siaN, khoai3-lok8 e5 siaN, sin-kiaN2-sai3 e5 siaN, sin-niu5 e5 siaN, oe-bo7 e5 siaN, kap teng e5 kng, Goa2 beh hou7 in long2 soah.  11). Choan5-toe7 tek-khak pha-hng, hou7 lang5 gong5-ngiah8; chiah e5 liat8-pang beh hok8-sai7 Pa-pi2-lun5 ong5 chhit-chap8-ni5.  12). Chhit-chap8-ni5 i2-keng moa2, Goa2 beh heng5-hoat8 Pa-pi2-lun5 ong5, kap i e5 kok e5 choe7, koh hou7 Ka-lek8-ti2 lang5 e5 toe7 eng2-oan2 pha-hng; che si7 Ia5-ho5-hoa kong2--e5.  13). Goa2 beh eng7 Goa2 sou2 kong2 kong-kek hit-e5 toe7 e5 su7, long2 kau3 ti7 in; chiu7-si7 kiN3-na7 ki3 ti7 chit pun2 chheh, Ia5-li7-bi2 sou2 lun7-khi2 chiah e5 kok sou2 chham3-gu2--e5.  14). In-ui7 u7 choe7-choe7 kok, kap toa7 e5 kun-ong5, beh eng7 in Ka-lek8-ti2 lang5 choe3 lou5-pok8; Goa2 iah8 beh chiau3 in e5 sou2 kiaN5, kap in e5 chhiu2 sou2 choe3--e5, po3-eng3 in.
	15). Ia5-ho5-hoa, I2-sek-liat8 e5 Siong7-te3, tui3 goa2 an2-ni kong2, Li2 tui3 Goa2 e5 chhiu2 chih chit poe siu7-khi3 e5 chiu2, hou7 Goa2 sou2 chhe li2 khi3 e5 liat8-kok lim.  16). In lim-liau2 chiu7 tian-tian to2-to2, iah8 beh hoat-kong5; in-ui7 Goa2 hou7 to-kiam3 kau3 in tiong-kan.  17). Goa2 chiu7 tui3 Ia5-ho5-hoa e5 chhiu2 chih chit e5 poe; hou7 Ia5-ho5-hoa sou2 chhe goa2 khi3 e5 liat8-kok lim--i.  18). Chiu7-si7 Ia5-lou7-sat-leng2 kap Iu5-tai7 chiah e5 siaN5, i2-kip8 in e5 liat8-ong5 kui3-chok8; hou7 in pha-hng; choe3 thang gong5-ngiah8, thang ki-chhi3, thang chiu3-chou2--e5, chhin-chhiuN7 kin-a2-jit8 chit8-iuN7.  19). Koh Ai-kip8 ong5 Hoat-lo2, kap i e5 jin5-sin5, kui3-chok8, cheng3 peh-siN3;  20). kap saN-chham-chhap e5 peh-siN3, OU-su toe7 chiah e5 ong5, Hui-li7-su7 toe7 chiah e5 ong5, A-sit8-ki-lun5, Ka-sat, I2-kek-lun5, i2-kip8 A-sit8-tut8 sou2 chhun e5 lang5;  21). koh I2-tong, Mou5-ap, kap A-bun5 e5 hou7-e3;  22). Chhui-lo5 liat8-ong5, Se-tun3 liat8-ong5, hai2-goa7 e5 hai2-su7 e5 liat8-ong5;  23). Ti2-tan3, The5-ma2, Pou3-su, kap it-chhe3 thi3 pin3-piN--e5;  24). A-lat-pek e5 liat8-ong5, tiam3 ti7 khong3-ia2 saN-chham-chhap e5 peh-siN3 e5 liat8-ong5;  25). Sim-li7 e5 liat8-ong5, I2-lan5 e5 liat8-ong5, Bi2-thai3 e5 liat8-ong5;  26). pak-hng hng7-kun7 e5 liat8-ong5, chit-e5 hit-e5, i2-kip8 thiN-e7 ban7-kok lim--i; i2-au7 Si7-sa-khek ong5 iah8 beh lim--i.  27). Li2 tioh8 ka7 in kong2, Ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, Lin2 tioh8 lim, lai5 chui3, lai5 thou3, lai5 poah8-to2; bo5 koh khi2--lai5; in-ui7 Goa2 hou7 to-kiam3 kau3 lin2 tiong-kan.  28). In na7 m7-kheng2 tui3 li2 e5 chhiu2 chih chit e5 poe khi3 lim, li2 chiu7 tioh8 ka7 in kong2, Ban7-kun e5 Ia5-ho5-hoa an2-ni kong2, Lin2 koat-toan3 tioh8 lim.  29). In-ui7 Goa2 kang3 chai-e7 tui3 hit e5 eng7 Goa2 e5 mia5 lai5 chheng e5 siaN5 khi2-chhiu2, lin2 oe7 it-chin7 bian2 heng5-hoat8 mah? tek-khak boe7 bian2-tit; in-ui7 Goa2 beh beng7-leng7 to-kiam3 lim5-kau3 toe7-chiuN7 long2-chong2 e5 peh-siN3; che si7 ban7-kun e5 Ia5-ho5-hoa kong2--e5.  30). Sou2-i2 li2 tioh8 tui3 in soan-thoan5 che it-chhe3 e5 oe7, lai5 kong-kek in, kong2, Ia5-ho5-hoa beh tui3 teng2-bin7 au5-kio3, tui3 I khia7-khi2 e5 seng3-sou2 chhut-siaN, tui3 I e5 iuN5-kun5 toa7-siaN au5-kio3; I beh tui3 toe7-chiuN7 long2-chong2 e5 peh-siN3 hoah-hiam3, chhin-chhiuN7 tah8 phu5-to5--e5 chit8-iuN7.  31). Beh u7 hoah e5 siaN thiaN kau3 toe7-kek8; in-ui7 Ia5-ho5-hoa beh kap liat8-kok ke3-kau3; kiN3 u7 hiat-khi3--e5, I beh kap in cheng-pian7; lun7-kau3 phaiN2-lang5, I beh chiong in kau hou7 to-kiam3; che si7 Ia5-ho5-hoa kong2--e5.
	32). Ban7-kun e5 Ia5-ho5-hoa an2-ni kong2, KhoaN3 ah, beh u7 chai-e7 tui3 chit-kok hoat kau3 hit-kok; koh u7 toa7 po3-thau5-hong tui3 toe7-kek8 khi2.  33). Tng hit-jit8, Ia5-ho5-hoa sou2 thai5--e5, tui3 toe7 e5 chit-peng5 kau3 toe7 e5 hit-peng5 long2 u7; bo5 lang5 thi5-khau3, bo5 lang5 ka7 i siu-sip8, bo5 lang5 ka7 i bai5-chong3; beh chiaN5-choe3 toe7-chiuN7 e5 pun3-so3.  34). Bok8-chia2 ah, lin2 tioh8 ai-khau3 au5-kio3; iuN5-kun5 e5 thau5-bak8 ah, lin2 tioh8 ko7 ti7 he2-hu-tiong; in-ui7 lin2 siu7-thai5 kap hun-soaN3 e5 jit8-ki5 i2-keng kau3; lin2 beh to2--loh8-khi3 chhin-chhiuN7 lang5 sou2 hoaN-hi2 e5 khi3-ku7 ka-lauh8.  35). Bok8-chia2 bo5 lou7 thang to5-chau2, iuN5-kun5 e5 thau5-bak8 iah8 bo5 lou7 thang thoat-li7.  36). U7 bok8-chia2 au5-kio3 e5 siaN, u7 iuN5-kun5 e5 thau5-bak8 teh ai-khau3; in-ui7 Ia5-ho5-hoa hou7 in e5 chhau2-tiuN5 pha-hng.  37). Ia5-ho5-hoa hoat-chhut beng2-liat8 e5 siu7-khi3; peng5-an e5 iuN5-tiau5 chiaN5-choe3 leng2-cheng7.  38). I chhin-chhiuN7 sai li7-khui i e5 hiat8; in-ui7 khi-ap e5 beng2-liat8 koh in-ui7 I siu7-khi3 e5 beng2-liat8; in e5 toe7 long2 chiaN5-choe3 thang gong5-ngiah8--e5.

[26]	Iu5-tai7 ong5 Iok-se-a e5 kiaN2 Iok-nga2-keng3 khi2-thau5 che7-ui7 e5 si5, u7 chit e5 oe7 tui3 Ia5-ho5-hoa lai5, kong2, Ia5-ho5-hoa an2-ni kong2,  2). Li2 tioh8 khia7 ti7 Ia5-ho5-hoa e5 chhu3 e5 iN7-lai7; u7 Iu5-tai7 chiah e5 siaN5 lai5 Ia5-ho5-hoa e5 chhu3 keng3-pai3--e5; li2 tioh8 eng7 Goa2 long2-chong2 beng7-leng7 li2 tui3 in kong2 e5 oe7, ka7 in kong2; m7-thang chio2 chit8-ku3.  3). Kiam2-chhai2 in kheng2 thiaN-than3, tak8-lang5 hoe5-thau5 li7-khui in e5 phaiN2-lou7; chiu7 Goa2 ui7-tioh8 in sou2 kiaN5 e5 phaiN2, siuN7 beh kang3 hou7 in e5 chai-e7, thang the3-hoe2.  4). Li2 tioh8 ka7 in kong2, Ia5-ho5-hoa an2-ni kong2, Lin2 na7 m7-kheng2 thiaN Goa2, lai5 kiaN5 Goa2 sou2 siat ti7 lin2 bin7-cheng5 e5 lut8-hoat;  5). lai5 thiaN-than3 Goa2 sou chhe kau3 lin2 hia Goa2 chiah e5 lou5-pok8, cheng3 sian-ti e5 oe7; chiu7-si7 Goa2 cha2-cha2 khi2--lai5 sou2 chhe--e5, (chong2-si7 lin2 bo5 thiaN);  6). chiu7 Goa2 beh hou7 chit keng chhu3 chhin-chhiuN7 Si7-lo5; hou7 chit e5 siaN5 choe3 toe7-chiuN7 ban7-kok chiu3-chou2 e5 oe7-piN3.  7). Ia5-li7-bi2 ti7 Ia5-ho5-hoa e5 chhu3-lai7 kong2 chiah-e5 oe7; che3-si, sian-ti, kap cheng3 peh-siN3 long2 u7 thiaN-kiN3.  8). Ia5-li7-bi2 chiong Ia5-ho5-hoa hoan-hu3 i tui3 cheng3 peh-siN3 kong2 e5 oe7, it-chin7 kong2-liau2; che3-si, sian-ti, kap cheng3 peh-siN3 long2 lai5 liah8--i, kong2, Li2 tek-khak tioh8 si2.  9). Li2 siaN2-su7 thok Ia5-ho5-hoa e5 mia5 lai5 chham3-gu2, kong2, Chit keng chhu3 beh chhin-chhiuN7 Si7-lo5, chit e5 siaN5 beh pha-hng, bo5 lang5 khia7-khi2 ah? Tui3 an2-ni cheng3 peh-siN3 long2 ti7 Ia5-ho5-hoa e5 chhu3 chu7-chip8 kau3 Ia5-li7-bi2 hia.
	10). Iu5-tai7 e5 kui3-chok8 thiaN-kiN3 chiah e5 tai7-chi3, chiu7 tui3 ong5-kiong chiuN7-kau3 Ia5-ho5-hoa e5 chhu3; che7 ti7 Ia5-ho5-hoa e5 chhu3 sin-mng5 e5 mng5-khau2.  11). Che3-si, sian-ti, tui3 kui3-chok8 kap cheng3 peh-siN3 kong2, Chit lang5 tioh8 gi2 i si2-choe7; in-ui7 i u7 chham3-gu2 kong-kek chit e5 siaN5; tu2-tu2 chhin-chhiuN7 lin2 chhin-hi7 sou2 thiaN--e5.  12). Ia5-li7-bi2 chiu7 tui3 chiah e5 kui3-chok8 kap cheng3 peh-siN3 kong2, Ia5-ho5-hoa chhe goa2 chham3-gu2, kong-kek chit keng chhu3, kap chit e5 siaN5; kong2-khi2 lin2 sou2 u7 thiaN-kiN3 chiah-e5 it-chhe3 e5 oe7.  13). Sou2-i2 lin2 taN tioh8 koe2 lin2 e5 lou7, kap lin2 e5 sou2 choe3; thiaN-than3 lin2 e5 Siong7-te3 Ia5-ho5-hoa e5 siaN; Ia5-ho5-hoa chiu7 beh the3-hoe2 I sou2 beh kang3 hou7 lin2 e5 chai-e7.  14). Lun7-kau3 goa2, khoaN3 ah, goa2 ti7 lin2 e5 chhiu2-thau5; lin2 khoaN3 choe3 ho2, khoaN3 choe3 eng-kai--e5, chiu7 chiau3 an2-ni khoan2-thai7 goa2.  15). Chong2-si7 lin2 tioh8 khak-sit8 chai; na7 hai7-si2 goa2, chiu7 beh hou7 bo5-choe7 e5 huih kui ti7 lin2, kap chit e5 siaN5, kap ki5-tiong khia7-khi2 e5 peh-siN3; in-ui7 Ia5-ho5-hoa sit8-chai7 u7 chhe goa2 kau3 lin2 chia, chiong chiah-e5 it-chhe3 e5 oe7, thoan5 kau3 lin2 e5 hi7-khang.  16). Kui3-chok8 kap cheng3 peh-siN3 chiu7 ka7 che3-si sian-ti kong2, Chit-lang5 m7 eng-kai gi2 i si2-choe7; in-ui7 i si7 thok Ia5-ho5-hoa, lan2 e5 Siong7-te3 e5 mia5, lai5 tui3 lan2 kong2.  17). Kok-lai7 e5 lau7-toa7 chiu7 u7 kui2-na7 lang5 khi2--lai5, tui3 chu7-hoe7 e5 cheng3 peh-siN3 kong2,  18). Tng Iu5-tai7 ong5 Hi-se-ka e5 jit8, u7 Mou5-li7-sa lang5, Bi2-ka, tui3 Iu5-tai7 e5 cheng3-lang5 chham3-gu2, kong2, Ban7-kun e5 Ia5-ho5-hoa an2-ni kong2, Sek-an beh hou7 lang5 loe5 chhin-chhiuN7 chhan5-hng5; Ia5-lou7-sat-leng2 beh piN3-choe3 thou5-tui; chit keng tian7 e5 soaN beh chhin-chhiuN7 chhiu7-na5 koaiN5 e5 sou2-chai7.  19). Iu5-tai7 ong5 Hi-se-ka kap cheng3 Iu5-tai7 lang5, kiam2 u7 hou7 i si2 mah? Hi-se-ka kiam2 m7-si7 keng3-ui3 Ia5-ho5-hoa, khun2-kiu5 Ia5-ho5-hoa e5 un; Ia5-ho5-hoa chiu7 the3-hoe2 I sou2 kong2 beh kang3 hou7 in e5 chai-e7 mah? TaN na7 hai7-si2 chit-lang5, lan2 chiu7-si7 choe3 toa7 phaiN2, hai7 ka-ki7 e5 siN3-mia7.
	20). Koh u7 chit8-lang5 thok Ia5-ho5-hoa e5 mia5 lai5 soan-thoan5; si7 Ki-liat8-ia5-lim5 lang5 Si7-ma2-nga2 e5 kiaN2 OU-li7-a; i chiau3 Ia5-li7-bi2 it-chhe3 e5 oe7 lai5 soan-thoan5, kong-kek chit e5 siaN5 kap chit e5 toe7.  21). Iok-nga2-keng3 ong5 kap i e5 cheng3 iong2-su7 kui3-chok8 thiaN-kiN3 i e5 oe7, ong5 chiu7 siuN7 beh hou7 i si2; OU-li7-a thiaN-kiN3 chiu7 kiaN, chau2-khi3 Ai-kip8.  22). Iok-nga2-keng3 ong5 chhe lang5 khi3 Ai-kip8, chiu7-si7 A-kek-pho e5 kiaN2 I2-li7-na2-tan kap kui2-na7 lang5 kau3 Ai-kip8.  23). In chiu7 tui3 Ai-kip8 liah8 OU-li7-a chhut--lai5, sang3 kau3 Iok-nga2-keng3 ong5 hia; ong5 eng7 to thai5 i, hiat i e5 sin-si ti7 peng5-siong5 lang5 e5 bong7.  24). Chong2-si7 Sa-hoan e5 kiaN2 A-hi-kam po2-hou7 Ia5-li7-bi2, chiah bo5 kau ti7 peh-siN3 e5 chhiu2, hou7 i si2.

[27]	Iu5-tai7 ong5 Iok-se-a e5 kiaN2 Iok-nga2-keng3 khi2-thau5 che7-ui7 e5 si5, u7 chit e5 oe7 tui3 Ia5-ho5-hoa lim5-kau3 Ia5-li7-bi2 kong2,  2). Ia5-ho5-hoa tui3 goa2 an2-ni kong2, Li2 ui7 ka-ki7 choe3 soh kap taN, he7 ti7 li2 e5 am7-kun2;  3). thok-tiong7 lai5 Ia5-lou7-sat-leng2 kiN3 Iu5-tai7 ong5 Se-ti2-ka hiah e5 su3-chia2 e5 chhiu2; hou7 in toa3 hiah e5 mih8 kau3 I2-tong ong5, Mou5-ap ong5, A-bun5 chok8 e5 ong5, Chhui-lo5 ong5, Se-tun3 ong5 hia.  4). Koh beng7-leng7 su3-chia2 tui3 in e5 chu2 kong2, Ban7-kun e5 Ia5-ho5-hoa, I2-sek-liat8 e5 Siong7-te3 an2-ni kong2, Lin2 tioh8 tui3 lin2 e5 chu2 an2-ni kong2,  5). Goa2 eng7 Goa2 e5 toa7 koan5-leng5, kap Goa2 chhun-chhut e5 chhiu2, chhong3-cho7 toe7 kap toe7-chiuN7 e5 lang5, i2-kip8 cheng-siN; chiong i siuN2-su3 Goa2 sou2 khoaN3-choe3 hap8-gi5--e5.  6). TaN Goa2 chiong chiah e5 toe7 long2 kau hou7 Goa2 e5 lou5-pok8 Pa-pi2-lun5 ong5, Ni5-pou3-kah-ni5-sat e5 chhiu2; Goa2 iah8 chiong chhan5-ia2 e5 chau2-siu3 hou7 i, choe3 i e5 chhe-eng7.  7). Liat8-kok long2 beh hok8-sai7 i, i2-kip8 i e5 kiaN2, i e5 sun; tit8-kau3 i pun2-kok tu2-tioh8 po3-eng3 e5 jit8 kau3; hit-si5 choe7-choe7 kok kap toa7 kun-ong5 beh eng7 i choe3 lou5-pok8.  8). Na7 u7 sim2-mih8 peh-siN3, sim2-mih8 kok, m7-kheng2 hok8-sai7 chit e5 Pa-pi2-lun5 ong5 Ni5-pou3-kah-ni5-sat, iah8 m7-kheng2 chiong am7-kun2 koa3 Pa-pi2-lun5 ong5 e5 taN--e5; Goa2 beh eng7 to-kiam3, eng7 ki-hng, eng7 un-ek8 heng5-hoat8 hit e5 peh-siN3, tit8-kau3 Goa2 chioh i e5 chhiu2 lai5 it-chin7 biat8 in; che si7 Ia5-ho5-hoa kong2--e5.  9). Chong2-si7 lin2, lin2 m7-thang thiaN lin2 e5 sian-ti, lin2 e5 pok-koa3--e5, lin2 e5 oan5-bang7--e5, lin2 e5 kiaN5 sia5-sut8 e5, lin2 e5 sai-kong; in ka7 lin2 kong2, Lin2 boe7 ti3-kau3 hok8-sai7 Pa-pi2-lun5 ong5.  10). In tui3 lin2 chham3-gu2 peh8-chhat8, beh hou7 lin2 chhian-soa2 li7-khui pun2 sou2-chai7 hng7-hng7; ti3-kau3 Goa2 koaN2 lin2 chhut, hou7 lin2 biat8-bo5.  11). Tok8-tok8 na7 u7 sim2-mih8 peh-siN3 kheng2 chiong am7-kun2 koa3 Pa-pi2-lun5 ong5 e5 taN, lai5 hok8-sai7 i--e5, Goa2 beh hou7 i iu5-goan5 toa3 ti7 pun2 sou2-chai7, thang cheng3-choh, thang khia7-khi2; che si7 Ia5-ho5-hoa kong2--e5.
	12). Goa2 chiu7 chiau3 chiah-e5 it-chhe3 e5 oe7, tui3 Iu5-tai7 ong5 Se-ti2-ka kong2, Tioh8 chiong lin2 e5 am7-kun2 koa3 Pa-pi2-lun5 ong5 e5 taN, lai5 hok8-sai7 i kap i e5 peh-siN3, chiah oe7 tit-tioh8 oah8.  13). Li2 kap li2 e5 peh-siN3 siaN2-su7 beh in-ui7 to-kiam3, in-ui7 ki-hng, in-ui7 un-ek8 lai5 si2, chiau3 Ia5-ho5-hoa lun7-khi2 m7-kheng2 hok8-sai7 Pa-pi2-lun5 ong5 hit-ho7 kok e5 oe7 ah?  14). Hiah e5 sian-ti ka7 lin2 kong2, Lin2 boe7 ti3-kau3 hok8-sai7 Pa-pi2-lun5 ong5, boh8-tit thiaN--in; in-ui7 in tui3 lin2 sou2 soan-thoan5--e5 si7 peh8-chhat8.  15). Ia5-ho5-hoa kong2, Goa2 bo5 chhe in, chong2-si7 in thok Goa2 e5 mia5 soan-thoan5 peh8-chhat8; ti3-kau3 Goa2 chiong lin2 kap hiah e5 tui3 lin2 soan-thoan5 e5 sian-ti, long2 koaN2 chhut, saN-kap biat8-bo5.
	16). Goa2 koh tui3 chiah e5 che3-si kap chit kok e5 cheng3 peh-siN3 kong2, Ia5-ho5-hoa an2-ni kong2, Lin2 m7-thang thiaN hiah e5 sian-ti tui3 lin2 sou2 chham3-gu2--e5; in kong2, KhoaN3 ah, Ia5-ho5-hoa e5 chhu3 e5 khi3-ku7 bo5 joa7-ku2 beh tui3 Pa-pi2-lun5 toa3 to3-lai5; ki5-sit8 in tui3 lin2 sou2 soan-thoan5--e5, si7 peh8-chhat8.  17). Boh8-tit thiaN--in, tioh8 hok8-sai7 Pa-pi2-lun5 ong5, lai5 tit-tioh8 oah8; mih-sai2 hou7 chit e5 siaN5 piN3-choe3 pha-hng?  18). In na7 ko2-jian5 si7 sian-ti, u7 Ia5-ho5-hoa e5 oe7 kau3 ti7 in, in chiu7 tioh8 kiu5 ban7-kun e5 Ia5-ho5-hoa, hou7 hiah-e5 ti7 Ia5-ho5-hoa e5 chhu3, kap Iu5-tai7 e5 ong5-kiong, kap Ia5-lou7-sat-leng2 chhun e5 khi3-ku7, bo5 poaN khi3 Pa-pi2-lun5.  19). In-ui7 ban7-kun e5 Ia5-ho5-hoa an2-ni kong2, Lun7-kau3 chiah e5 tang5 thiau7, tang5 hai2, phun5-cho7, kap lau5 ti7 chit e5 siaN5 sou2 chhun e5 khi3-ku7;  20). chiu7-si7 Pa-pi2-lun5 ong5 Ni5-pou3-kah-ni5-sat liah8 Iu5-tai7 ong5 Iok-nga2-keng3 e5 kiaN2 Ia5-ko-ni5-nga2, kap Iu5-tai7 Ia5-lou7-sat-leng2 chiah e5 chun-kui3 e5 lang5, tui3 Ia5-lou7-sat-leng2 kau3 Pa-pi2-lun5 e5 si5, sou2 bo5 chhiuN2--khi3-e5;  21). sit8-chai7 ban7-kun e5 Ia5-ho5-hoa I2-sek-liat8 e5 Siong7-te3 an2-ni kong2, Lun7-kau3 lau5 ti7 Ia5-ho5-hoa e5 chhu3, kap Iu5-tai7 ong5-kiong, kap Ia5-lou7-sat-leng2 e5 khi3-ku7,  22). hiah-e5 beh poaN kau3 Pa-pi2-lun5 lau5 ti7-hia; kau3 Goa2 koan3-kou3 in e5 jit8, chiu7 Goa2 beh toa3 in chiuN7-lai5, koh kui chit e5 sou2-chai7; che si7 Ia5-ho5-hoa kong2--e5.

[28]	Tng hit-ni5, Iu5-tai7 ong5 Se-ti2-ka khi2-thau5 che7-ui7 e5 te7 si3-ni5 gou7 geh8, Ki-pian3 lang5 Ap-sok e5 kiaN2, sian-ti Hap-na2-ni5-nga2, ti7 Ia5-ho5-hoa e5 chhu3, tng chiah e5 che3-si kap cheng3 peh-siN3 e5 bin7-cheng5, tui3 goa2 kong2,  2). Bau7-kun e5 Ia5-ho5-hoa I2-sek-liat8 e5 siong7-te3 an2-ni kong2, Goa2 i2-keng at-chih8 Pa-pi2-lun5 ong5 e5 taN.  3). Nng7-ni5-lai7 Goa2 beh chiong Pa-pi2-lun5 ong5 Ni5-pou3-kah-ni5-sat tui3 chit sou2-chai7 chhiuN2--khi3 kau3 Pa-pi2-lun5, chiu7-si7 Ia5-ho5-hoa e5 chhu3 it-chhe3 e5 khi3-ku7; long2 beh hou7 i to3-tng2--lai5 chit sou2-chai7.  4). Goa2 koh beh chiong Iu5-tai7 ong5 Iok-nga2-keng3 e5 kiaN2 Ia5-ko-ni5-nga2 kap siu7-liah8 kau3 Pa-pi2-lun5 hiah e5 Iu5-tai7 lang5, hou7 in to3-tng2 lai5 chit sou2-chai7, in-ui7 Goa2 beh at-chih8 Pa-pi2-lun5 ong5 e5 taN; che si7 Ia5-ho5-hoa kong2--e5.  5). Hit-si5 sian-ti Ia5-li7-bi2 tng chiah e5 che3-si e5 bin7-cheng5, kap khia7 ti7 Ia5-ho5-hoa e5 chhu3 cheng3 peh-siN3 e5 bin7-cheng5, tui3 sian-ti Hap-na2-ni5-nga2 kong2,  6). sian-ti Ia5-li7-bi2 kong2, A-beng7, goan7 Ia5-ho5-hoa an2-ni kiaN5; goan7 Ia5-ho5-hoa chiaN5 li2 sou2 chham3-gu2 chiah e5 oe7; chiong Ia5-ho5-hoa chhu3-lai7 e5 khi3-ku7, kap it-chhe3 siu7-liah8--khi3 e5 lang5, tui3 Pa-pi2-lun5 to3-lai5 chit sou2-chai7.  7). Chong2-si7 goa2 tui3 li2 kap cheng3 peh-siN3 sou2 kong2 e5 oe7, li2 tioh8 thiaN.  8). Tui3 kou2-cha2 i2-lai5, li2 goa2 i2-cheng5 hiah e5 sian-ti, tui3 choe7-choe7 sou2-chai7, kap toa7-kok, chham3-gu2 kau-chian3, chai-e7, un-ek8.  9). Sian-ti chham3-gu2 peng5-an, hit e5 sian-ti e5 oe7 tit-tioh8 eng3-giam7, chiu7 chai hit e5 sian-ti chin-chiaN3 si7 Ia5-ho5-hoa sou2 chhe--e5.  10). Tui3 an2-ni, sian-ti Hap-na2-ni5-nga2 chiong sian-ti Ia5-li7-bi2 am7-kun2 e5 taN theh8--khi2-lai5, ka7 i at-chih8.  11). Hap-na2-ni5-nga2 koh tng cheng3 peh-siN3 e5 bin7-cheng5 kong2, Ia5-ho5-hoa an2-ni kong2, Nng7-ni5-lai7, Goa2 beh chiau3 an2-ni tui3 liat8-kok e5 am7-kun2 at-chih8 Pa-pi2-lun5 ong5 Ni5-pou3-kah-ni5-sat e5 taN.  Sian-ti Ia5-li7-bi2 chiu7 choe3 i khi3.  12). Sian-ti Hap-na2-ni5-nga2 chiong sian-ti Ia5-li7-bi2 am7-kun2 e5 taN at-chih8 liau2-au7, Ia5-ho5-hoa e5 oe7 lim5-kau3 Ia5-li7-bi2 kong2,  13). Li5 tioh8 khi3 ka7 Hap-na2-ni5-nga2 kong2, Ia5-ho5-hoa an2-ni kong2, Li2 at-chih8 chha5 e5 taN, beh choe3 thih e5 taN lai5 thoe3--in.  14). In-ui7 ban7-kun e5 Ia5-ho5-hoa I2-sek-liat8 e5 Siong7-te3 an2-ni kong2, Goa2 chiong thih e5 taN koa3 ti7 liat8-pang e5 am7-kun2, hou7 in hok8-sai7 Pa-pi2-lun5 ong5 Ni5-pou3-kah-ni5-sat; in long2 beh hok8-sai7 i; Goa2 iah8 chiong chhan5-ia2 e5 chau2-siu3 hou7 i.  15). Sian-ti Ia5-li7-bi2 chiu7 tui3 sian-ti Hap-na2-ni5-nga2 kong2, Hap-na2-ni5-nga2 ah, li2 tioh8 thiaN; Ia5-ho5-hoa peng7-bo5 chhe li2, li2 keng2-jian5 hou7 chit e5 peh-siN3 oa2-kho3 peh8-chhat8.  16). Sou2-i2 Ia5-ho5-hoa an2-ni kong2, Li2 khoaN3, Goa2 beh hou7 li2 li7-khui se3-kan; li2 kin-ni5 tek-khak si2, in-ui7 li2 kong2 poe7-gek8 Ia5-ho5-hoa e5 oe7.  17). Hit-ni5 chhit-geh8, sian-ti Hap-na2-ni5-nga2 chiu7 si2.

[29]	Sian-ti7 Ia5-li7-bi2 tui3 Ia5-lou7-sat-leng2 kia3-phoe hou7 siu7-liah8 iau2 ti7-teh--e5 e5 lau7-toa7, kap chiah e5 che3-si, sian-ti, cheng3 peh-siN3, chiu7-si7 Ni5-pou3-kah-ni5-sat tui3 Ia5-lou7-sat-leng2 liah8 kau3 Pa-pi2-lun5--e5.  2). (Che si7 ti7 Ia5-ko-ni5-nga2 ong5, kap thai3-hou7, thai3-kam3, kap Iu5-tai7 Ia5-lou7-sat-leng2 e5 kui3-chok8, i2-kip8 kang-chhiuN7, thih-chhiuN7, long2 li7-khui Ia5-lou7-sat-leng2 e5 liau2-au7.)  3). Hit-tiuN phoe thok-tiong7 Sa-hoan e5 kiaN2 I2-li7-a-sat, kap Hi-lek8-ka e5 kiaN2 Ki-ma2-li7, toa3--khi3; chi2 nng7 lang5 chiu7-si7 Iu5-tai7 ong5 Se-ti2-ka chhe--khi3 Pa-pi2-lun5, kiN3 Pa-pi2-lun5 ong5 Ni5-pou3-kah-ni5-sat--e5.  4). Phoe-lai7 kong2: Ban7-kun e5 Ia5-ho5-hoa, I2-sek-liat8 e5 Siong7-te3, tui3 it-chhe3 siu7-liah8-khi3--e5, chiu7-si7 Goa2 hou7 in tui3 Ia5-lou7-sat-leng2 siu7-liah8 kau3 Pa-pi2-lun5 e5 lang5, an2-ni kong2,  5). Lin2 tioh8 khi2-chhu3 lai5 khia7-khi2; choh-hng5 lai5 chiah8 i e5 ke2-chi2;  6). Chhoa7-bou2 lai5 siN-kiaN2, cha-bou2-kiaN2; ka7 lin2 e5 kiaN2 chhoa7-bou2; hou7 lin2 e5 cha-bou2-kiaN2 chhut-ke3; hou7 in siN-kiaN2, cha-bou2-kiaN2; thang ti7-hia ke-thiN choe7-choe7, bo5 kiam2-chio2.  7). Goa2 sou2 hou7 lin2 siu7-liah8--khi3 hit e5 siaN5, lin2 tioh8 tou5-bou5 i e5 peng5-an, thoe3 i ki5-to2 Ia5-ho5-hoa; in-ui7 i tit-tioh8 peng5-an, lin2 iah8 te3 i peng5-an.  8). Ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, Boh8-tit hou7 lin2 tiong-kan e5 sian-ti kap pok-koa3--e5 in2-iu2; iah8 boh8-tit sin3 lin2 e5 bang7, chiu7-si7 lin2 sou2 bang7-kiN3--e5.  9). In-ui7 in thok Goa2 e5 mia5 tui3 lin2 soan-thoan5 peh8-chhat8-oe7; Goa2 peng7-bo5 chhe in; che si7 Ia5-ho5-hoa kong2--e5.  10). In-ui7 Ia5-ho5-hoa an2-ni kong2, Pa-pi2-lun5 chhit-chap8 ni5 e5 ki5-han7 i2-keng moa2, Goa2 beh lim5-kau3 lin2, chiaN5 Goa2 tui3 lin2 sou2 kong2 e5 ho2-oe7; hou7 lin2 to3-lai5 chit e5 sou2-chai7.  11). Ia5-ho5-hoa kong2, Goa2 chai Goa2 tui3 lin2 sou2 chun5 e5 i3-su3, si7 siuN2-su3 peng5-an e5 i3-su3, m7-si7 kang3 chai-e7; beh hou7 lin2 be2-keng2 u7 ng3-bang7.  12). Hit-si5 lin2 beh kiu5-kio3 Goa2, beh khi3 ki5-to2 Goa2, Goa2 beh thiaN lin2.  13). Lin2 beh chhe7 Goa2, lai5 tu2-tioh8; in-ui7 lin2 beh choan-sim chhe7 Goa2.  14). Ia5-ho5-hoa kong2: Goa2 beh hou7 lin2 chhe7-tioh8; Goa2 iah8 beh hou7 lin2 siu7-liah8 e5 lang5 to3-tng2--lai5; beh tui3 Goa2 sou2 koaN2 lin2 kau3 e5 tak8-kok tak8 sou2-chai7 chu7-chip8 lin2; iah8 beh hou7 lin2 to3-lai5 pun2 sou2-chai7, chiu7-si7 Goa2 sou2 hou7 lin2 tui3 hia siu7-liah8--e5; che si7 Ia5-ho5-hoa kong2--e5.
	15). In-ui7 lin2 kong2, Ia5-ho5-hoa ti7 Pa-pi2-lun5 ka7 goan2 heng-khi2 sian-ti.  16). TaN Ia5-ho5-hoa lun7-kau3 che7 Tai7-pit8 po2-cho7 e5 ong5, iah8 lun7-kau3 tiam3 ti7 chit e5 siaN5 e5 cheng3 peh-siN3, chiu7-si7 bo5 kap lin2 saN-kap siu7-liah8 e5 hiaN-ti7;  17). ban7-kun e5 Ia5-ho5-hoa an2-ni kong2, KhoaN3 ah, Goa2 beh eng7 to-kiam3, eng7 ki-hng eng7 un-ek8, kau3 ti7 in; hou7 in chhin-chhiuN7 kek8-phaiN2 e5 bu5-hoa-ko2, phaiN2 kau3 boe7-chiah8-tit.  18). Goa2 beh eng7 to-kiam3, eng7 ki-hng, eng7 un-ek8 tui-jip in; hou7 in liu5-loh8 ti7 thiN-e7 ban7-kok; ti7 Goa2 koaN2 in kau3 e5 tak8-kok, choe3 thang chiu3-chou2, thang gong5-ngiah8 thang ki-chhi3, thang leng5-jiok8--e5.  19). Ia5-ho5-hoa kong2, Che si7 in-ui7 in bo5 thiaN-than3 Goa2 e5 oe7, chiu7-si7 Goa2 chhe Goa2 chiah e5 lou5-pok8 cheng3 sian-ti ka7 in kong2 e5 oe7; si7 cha2-cha2 khi2-lai5 chhe in; chong2-si7 lin2 bo5 thiaN; che si7 Ia5-ho5-hoa kong2--e5.  20). Sou2-i2 lin2 it-chhe3 siu7-liah8--khi3 e5, chiu7-si7 Goa2 tui3 Ia5-lou7-sat-leng2 chhe kau3 Pa-pi2-lun5--e5, lin2 long2 tioh8 thiaN Ia5-ho5-hoa e5 oe7.
	21). Ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, lun7-kau3 Ko-nai7-nga2 e5 kiaN2 A-hap, kap Ma2-se-nga2 e5 kiaN2 Se-ti2-ka, in thok Goa2 e5 mia5 tui3 lin2 soan-thoan5 peh8-chhat8: KhoaN3 ah, Goa2 beh chiong in kau ti7 Pa-pi2-lun5 ong5 Ni5-pou3-kah-ni5-sat e5 chhiu2; i beh ti7 lin2 e5 bin7-cheng5 thai5 in.  22). Iu5-tai7 siu7-liah8 e5 cheng3-lang5 ti7 Pa-pi2-lun5--e5, beh eng7 chi2 nng7 lang5 choe3 oe7-piN3 chiu3-chou2 lang5, kong2, Goan7 Ia5-ho5-hoa hou7 li2 chhin-chhiuN7 Se-ti2-ka A-hap, hou7 Pa-pi2-lun5 ong5 eng7 he2 sio--i.  23). In ti7 I2-sek-liat8-tiong choe3-chhut kian3-siau3 e5 su7; im5 in chhu3-piN e5 bou2; koh thok Goa2 e5 mia5 soan-thoan5 peh8-chhat8, Goa2 sou2 bo5 beng7-leng7 in--e5; chai--e5 si7 Goa2, choe3 kan-cheng3--e5 iah8 si7 Goa2; che si7 Ia5-ho5-hoa kong2--e5.
	24). Lun7 Ni5-hi-lan5 lang5 Si7-ma2-nga2, li2 tioh8 kong2,  25). Ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, Li2 bat eng7 ka-ki7 e5 mia5 kia3 phoe hou7 Ia5-lou7-sat-leng2 e5 cheng3 peh-siN3, kap che3-si Ma2-se-nga2 e5 kiaN2 Se-hoan-nga2, kap cheng3 che3-si kong2,  26). Ia5-ho5-hoa u7 siat-lip8 li2 choe3 che3-si, lai5 thoe3 che3-si Ia5-ho5-ia5-tai7, hou7 lin2 kam-tok Ia5-ho5-hoa e5 chhu3, thang chiong it-chhe3 khong-kham2 ka-ki7 chheng choe3 sian-ti e5 lang5, eng7 chha5-ke5 ka7 i ke5, eng7 so2 ka7 i so2.  27). Hian7-kim A-na2-tut8 lang5 Ia5-li7-bi2 tui3 lin2 ka-ki7 chheng choe3 sian-ti, lin2 siaN2-su7 bo5 chek-pi7 i ah?  28). In-ui7 i kia3-phoe kau3 Pa-pi2-lun5, ka7 goan2 kong2, Siu7-liah8 e5 si5 beh ku2-tng5; lin2 tioh8 khi2 chhu3 lai5 khia7-khi2; choh-hng5 lai5 chiah8 ke2-chi2.  29). Che3-si Se-hoan-nga2 chiu7 chiong chit tiuN phoe thak8 hou7 sian-ti Ia5-li7-bi2 thiaN.  30). Tui3 an2-ni, Ia5-ho5-hoa e5 oe7 lim5-kau3 Ia5-li7-bi2 kong2,  31). Li2 tioh8 kia3 phoe hou7 it-chhe3 siu7-liah8 e5 lang5 kong2, Ia5-ho5-hoa lun7-kau3 Ni5-hi-lan5 lang5 Si7-ma2-nga2 kong2, In-ui7 Si7-ma2-nga2 tui3 lin2 soan-thoan5--e5; Goa2 bo5 chhe i, i hou7 lin2 oa2-kho3 peh8-chhat8;  32). sou2-i2 Ia5-ho5-hoa an2-ni kong2, Goa2 beh heng5-hoat8 Ni5-hi-lan5 lang5 Si7-ma2-nga2, kap i e5 hou7-e3; i tek-khak bo5 lau5 chit8 lang5 khia7-khi2 ti7 chit e5 peh-siN3 e5 tiong-kan; iah8 bo5 thang khoaN3-kiN3 Goa2 sou2 beh siuN2-su3 Goa2 e5 peh-siN3 e5 hok-khi3; in-ui7 i kong2 poe7-gek8 Ia5-ho5-hoa e5 oe7; che si7 Ia5-ho5-hoa kong2--e5.

[30]	Ia5-ho5-hoa e5 oe7 lim5-kau3 Ia5-li7-bi2 kong2,  2). I2-sek-liat8 e5 Siong7-te3 Ia5-ho5-hoa an2-ni kong2, KiN3-na7 Goa2 sou2 bat ka7 li2 kong2 e5 oe7, long2 tioh8 sia2 ti7 chheh--nih.  3). Ia5-ho5-hoa kong2, KhoaN3 ah, jit8-chi2 beh kau3, Goa2 beh hou7 Goa2 e5 peh-siN3 I2-sek-liat8 kap Iu5-tai7 siu7-liah8 e5 lang5 to3-tng2--lai5; Goa2 iah8 beh hou7 in to3--lai5 Goa2 sou2 siuN2-su3 in e5 liat8-chou2 e5 toe7; in chiu7 tit-tioh8 chit e5 toe7 choe3-giap8; che si7 Ia5-ho5-hoa kong2--e5.
	4). Ia5-ho5-hoa lun7-kau3 I2-sek-liat8 kap Iu5-tai7 e5 oe7, ki3 ti7 e7-toe2.  5). Ia5-ho5-hoa an2-ni kong2, Goan2 u7 thiaN-kiN3 ngiauh8-ngiauh8-chhoah, kiaN-hiaN5, bo5 peng5-an e5 siaN.  6). TaN lin2 tioh8 khi3 mng7-khoaN3 u7 ta-pou-lang5 siN kiaN2 bo5; chaiN2-iuN7 Goa2 khoaN3-kiN3 lang5-lang5 eng7 chhiu2 jih8 io, chhin-chhiuN7 beh siN-kiaN2 e5 hu7-jin5-lang5, bin7 long2 pian3 chhiN?  7). Chham2--ah, hit e5 jit8 si7 toa7, bo5 thang pi2-pheng7; si7 Nga2-kok tu2-tioh8 hoan7-lan7 e5 ki5-jit8; chong2-si7 i beh tit-tioh8 kiu3 lai5 thoat-chhut.  8). Ban7-kun e5 Ia5-ho5-hoa an2-ni kong2, Kau3 hit-jit8, Goa2 beh tui3 li2 e5 am7-kun2 at-chih8 i e5 taN, chhoah-tng7 pak8 li2 e5 soh; goa7-pang lang5 bo5 koh eng7 i choe3 chhe-eng7.  9). In si7 beh hok8-sai7 in e5 Siong7-te3 Ia5-ho5-hoa, kap in e5 ong5 Tai7-pit8, chiu7-si7 Goa2 beh ka7 in heng-khi2--e5.  10). Ia5-ho5-hoa kong2, Goa2 e5 lou5-pok8 Nga2-kok ah, an2-ni li2 boh8-tit kiaN; I2-sek-liat8 ah, boh8-tit kiaN-hiaN5; in-ui7 Goa2 beh tui3 hng7 e5 sou2-chai7 chin2-kiu3 li2; iah8 beh tui3 siu7-liah8--khi3 e5 toe7 chin2-kiu3 li2 e5 hou7-e3; Nga2-kok beh to3--lai5 tit-tioh8 an-cheng7, peng5-an; bo5 lang5 hou7 i kiaN.  11). In-ui7 Goa2 kap li2 ti7-teh, lai5 chin2-kiu3 li2; iah8 beh chiong Goa2 sou2 koaN2 li2 kau3 hiah e5 kok it-chin7 chau5-biat8; chong2-si7 bo5 it-chin7 chau5-biat8 li2; beh chiau3 sou2 hap8-gi5--e5 chek-pi7 li2; toan3-toan3 boe7-oe7 bo5 heng5-hoat8 li2; che si7 Ia5-ho5-hoa kong2--e5.
	12). Ia5-ho5-hoa an2-ni kong2, Li2 e5 siong boe7 i--tit, li2 e5 siong-hun5 chin siong-tiong7.  13). Bo5 lang5 thoe3 li2 pian7-hou7, hou7 li2 e5 siong-hun5 tit-tioh8 pau; li2 bo5 i-ti7 e5 ho2-ioh8.  14). ThiaN3 li2 e5 lang5 long2 boe7-ki3-tit li2, bo5 lai5 tham3 li2; in-ui7 li2 e5 choe7-koa3 chin-tang7, choe7-ok chin-choe7; Goa2 eng7 tui3-tek8 hit-khoan2 e5 phah lai5 phah li2; iah8 eng7 chan5-jim2--e5 e5 keng2-kai3, lai5 keng2-kai3 li2.  15). Li2 siaN2-su7 in-ui7 li2 e5 siong lai5 au5-kio3 ah? li2 e5 thong3-khou2 boe7 i--tit; in-ui7 li2 e5 choe7-koa3 chin-tang7, choe7-ok chin-choe7; Goa2 sou2-i2 eng7 chiah-e5 khoan2-thai7 li2.  16). Sou2-i2 kiN3-na7 thun-chiah8 li2 e5, beh siu7 thun-chiah8; li2 e5 tui3-tek8, chit8-e5 chit8-e5 long2 hou7 lang5 liah8-khi3; chhiuN2 li2--e5, beh hou7 lang5 chhiuN2, kiap li2--e5, Goa2 beh hou7 i siu7 kiap.  17). Ia5-ho5-hoa kong2, Goa2 beh hou7 li2 e5 sin-the2 hok8-goan5, i-ho2 li2 e5 siong-hun5; in-ui7 lang5 long2 chheng li2 choe3 siu7 koaN2-tiok8--e5, kong2, Che si7 Sek-an, bo5 lang5 chhe7-kiN3--e5.
	18). Ia5-ho5-hoa an2-ni kong2, KhoaN3 ah, Goa2 beh hou7 Nga2-kok siu7 chhian-soa2 e5 pou3-piN5 to3-tng2--lai5, iah8 beh kho2-lin5 i khia7-khi2 e5 sou2-chai7; siaN5 beh khi2 ti7 goan5-ku7 e5 chhiuN5-ki, ong5-kiong iah8 chiau3-ku7 u7 lang5 khia7-khi2.  19). Beh u7 kam2-sia7 kap khoai3-lok8--e5 e5 siaN tui3 in tiong-kan chhut--lai5; Goa2 ia7 beh hou7 in ke-thiN choe7-choe7, put-ti3 kiam2-chio2; hou7 in chun-kui3, put-ti3 pi-bi5.  20). In e5 kiaN2-ji5 beh chhin-chhiuN7 cha2-jit8; in e5 hoe7-chiong3 beh khia7-chai7 ti7 Goa2 e5 bin7-cheng5; hoan7-na7 ap-che3 in--e5, Goa2 beh pan7 i.  21). In e5 kun-ong5 tek-khak si7 siok8 ti7 in--e5; chiang2-koan2 in--e5, beh tui3 in tiong-kan chhut; Goa2 beh hou7 i kun7-oa2, i iah8 beh chhin-kun7 Goa2; na7 m7-si7 an2-ni, chi7-chui7 kaN2 ho2-taN2 chhin-kun7 Goa2; che si7 Ia5-ho5-hoa kong2--e5.  22). Lin2 beh choe3 Goa2 e5 peh-siN3, Goa2 beh choe3 lin2 e5 Siong7-te3.
	23). KhoaN3 ah, Ia5-ho5-hoa e5 siu7-khi3 chhin-chhiuN7 toa7 hong hoat-chhut; chiu7-si7 sau3-biat8 e5 toa7-hong, beh tng2-seh8 kong-kek phaiN2-lang5 e5 thau5-khak.  24). Ia5-ho5-hoa e5 sim sou2 gi2-tiaN7--e5 iau2-be7 choe3, iau2-be7 chiaN5 e5 tai7-seng, I e5 toa7 siu7-khi3 tek-khak bo5 siu to3-tng2; jit8-au7 lin2 beh beng5-pek8.

[31]	Ia5-ho5-hoa kong2, Hit-si5 Goa2 beh choe3 I2-sek-liat8 tak8 pang5-thau5 e5 Siong7-te3; in beh choe3 Goa2 e5 peh-siN3.  2). Ia5-ho5-hoa an2-ni kong2, I2-sek-liat8 hou7 to thai5-bo5-liau2 e5 peh-siN3, ti7 khong3-ia2 tit-tioh8 un-tian2; Goa2 khi3 hou7 in tit-tioh8 an-hioh.  3). Cha2-si5 Ia5-ho5-hoa tui3 goa2 hian2-hian7, kong2, Goa2 eng7 eng2-oan2 e5 thiaN3, thiaN3 li2; in-ui7 an2-ni, Goa2 eng7 chu5-ai3 khan li2.  4). I2-sek-liat8 e5 chai7-sek-lu2 ah, Goa2 beh koh kian3-lip8 li2, li2 chiu7 tit-tioh8 kian3-lip8; li2 beh koh eng7 lin-long-kou2 choe3 chng-thaN7, kap khoai3-lok8 e5 lang5 choe3-tin7 thiau3-bu2 chhut-khi3.  5). Li2 beh koh chai-cheng3 phu5-to5-hng5 ti7 Sat-ma2-li7-a chiah e5 soaN chai-cheng3--e5 beh chai-cheng3 i, lai5 hiong2-siu7 i e5 ke2-chi2.  6). In-ui7 beh u7 chit8-jit8, I2-hoat-lian5 soaN siu2-bang7 e5 lang5 beh kio3 kong2, Khi2-lai5, lan2 chiuN7-lai5 khi3 Sek-an, kau3 Ia5-ho5-hoa lan2 e5 Siong7-te3 hia.
	7). Ia5-ho5-hoa an2-ni kong2, Lin2 tioh8 ui7 Nga2-kok chhiuN3 hoaN-hi2 e5 koa, ui7 ban7-kok-tiong choe3-thau5 e5 kok chhut toa7-siaN, thoan5-pou3 o-lo2 kong2, Ia5-ho5-hoa ah, kiu3 Li2 e5 peh-siN3 I2-sek-liat8 sou2 chhun e5 lang5.  8). KhoaN3 ah, Goa2 beh chhoa7 in tui3 pak-hng lai5, chu7-chip8 in tui3 toe7-kek8 lai5; kap in lai5--e5, u7 chhiN-mi5--e5, pai2-kha--e5, toa3-sin--e5, beh siN-kiaN2--e5, kui toa7-tin7 saN-kap lai5.  9). In beh thi5-khau3 lai5, Goa2 beh ti7 ki5-to2 chhoa7 in; Goa2 beh ti7 cheng3-tit8 boe7 poah8-to2 e5 lou7 chhoa7 in kau3 ho5-piN; in-ui7 Goa2 si7 I2-sek-liat8 e5 pe7, I2-hoat-lian5 choe3 Goa2 e5 toa7 kiaN2.
	10). Liat8-kok ah, tioh8 thiaN Ia5-ho5-hoa e5 oe7, thoan5-po3 ti7 hng7 e5 hai2-su7, kong2, KoaN2-soaN3 I2-sek-liat8--e5 beh chu7-chip8 i, koh kou3-siu2 i, chhin-chhiuN7 bok8-chia2 kou3-siu2 i e5 iuN5-kun5.  11). In-ui7 Ia5-ho5-hoa i2-keng kiu3-siok8 Nga2-kok, siok8 -hoe5 i thoat-li7 pi2 i khah kiong5--e5 e5 chhiu2.  12). In beh kau3 Sek-an koaiN5 e5 sou2-chai7 chhiuN3-koa; koh beh chhin-chhiuN7 ho5-chui2 lau5, kau3 Ia5-ho5-hoa un-tian2 e5 toe7, tit-tioh8 gou7-kak, chiu2, iu5, iuN5-kun5, gu5-kun5 e5 soe3-chiah--e5; in e5 sim beh chhin-chhiuN7 koan3-ak e5 hng5, long2 bo5 koh iu-khou2.  13). Hit-si5 chai7-sek-lu2 beh thiau3-bu2 lai5 hoaN-hi2, siau3-lian5-lang5 lau7-lang5 iah8 beh saN-kap hoaN-hi2; in-ui7 Goa2 beh hou7 in e5 pi-ai piN3-choe3 hoaN-hi2, iah8 beh an-ui3 in, hou7 in ti7 iu-bun7 liau2-au7 lai5 khoai3-lok8.  14). Goa2 beh eng7 iu5-ji7 hou7 che3-si e5 sim moa2-chiok; Goa2 e5 peh-siN3 iah8 beh in-ui7 Goa2 e5 un-hui7 moa2-i3; che si7 Ia5-ho5-hoa kong2--e5.
	15). Ia5-ho5-hoa an2-ni kong2, Ti7 Lah8-ma2 thiaN-kiN3 siaN, thi5-khau3 koh toa7 siong-pi, Lah8-kiat khau3 i e5 kiaN2-ji5, m7-goan7 siu7 an-ui3, in-ui7 i e5 kiaN2 bo5--khi3.  16). Ia5-ho5-hoa an2-ni kong2, Tioh8 kim3-chi2 li2 e5 siaN, boh8-tit thi5-khau3; kim3-chi2 li2 e5 bak8-chiu, boh8-tit lau5 bak8-sai2; in-ui7 li2 choe3-kang, beh u7 po3-siuN2; in beh tui3 tui3-tek8 e5 kok to3-lai5; che si7 Ia5-ho5-hoa kong2--e5.  17). Ia5-ho5-hoa kong2, Li2 e5 be2-keng2 u7 ng3-bang7, li2 e5 kiaN2-ji5 beh to3--lai5 ka-ki7 e5 keng2-lai7.  18). Goa2 sit8-chai7 u7 thiaN-kiN3 I2-hoat-lian5 ka-ki7 thong3-hun7, kong2, Li2 tok-chek goa2, goa2 chiu7 siu7 tok-chek; goa2 chhin-chhiuN7 ka3 be7-chiuN7-choa7 e5 gu5-a2, kiu5 Li2 hou7 goa2 oat8-to3-tng2, goa2 chiu7 oat8-to3-tng2; in-ui7 Li2 si7 goa2 e5 Siong7-te3 Ia5-ho5-hoa.  19). Goa2 oat8-to3-tng2 i2-au7 chiu7 hoan2-hoe2; siu7 ka3-si7 i2-au7, chiu7 phah kha-thui2; goa2 chiu7 kian3-siau3 lau3-khui3, in-ui7 goa2 tam-tng siau3-lian5 e5 si5 e5 leng5-jiok8.  20). Ia5-ho5-hoa kong2, I2-hoat-lian5 si7 Goa2 thiaN3 e5 kiaN2 mah? si7 thang hoaN-hi2 e5 gin2-na2 mah? Goa2 kiN3-na7 chek-pi7 i, iau2-ku2 chhim-chhim siau3-liam7 i; sou2-i2 Goa2 e5 sim-tng5 ui7-tioh8 i boe7 peng5-an, Goa2 tek-khak beh lin5-bin2 i.
	21). I2-sek-liat8 e5 peh-siN3 ah, li2 tioh8 ui7 ka-ki7 lip8 chi2-lou7-pai5, khia7 in2-lou7-thiau7; li2 tioh8 liu5-sim ng3 toa7-lou7, chiu7-si7 li2 sou2 khi3 e5 goan5-lou7; li2 tioh8 to3--lai5, to3-lai5 ti7 li2 chiah e5 siaN5.  22). Poe7-biu7 e5 cha-bou2-gin2-na2 ah, li2 si3-koe3 liu5 bo5 tiaN7-tioh8, beh kau3 ti7-si5 ah? Ia5-ho5-hoa ti7 toe7-chiuN7 chhong3 chit8-hang7 sin e5 su7, chiu7-si7 cha-bou2-lang5 beh po2-hou7 ta-pou-lang5.
	23). Ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, Goa2 hou7 siu7-liah8 e5 lang5 to3--lai5 e5 si5, ti7 Iu5-tai7 toe7 kap i hiah e5 siaN5, lang5 beh koh eng7 chit e5 oe7 kong2, Kong-gi7 e5 chhu3, seng3 e5 soaN ah, goan7 Ia5-ho5-hoa su3-hok li2.  24). Iu5-tai7 kap hiah e5 siaN5 e5 lang5 i2-kip8 choh-sit lang5, si3-koe3 chhi7-iuN5 e5 lang5, long2 beh saN-kap khia7-khi2 ti7-hia.  25). In-ui7 sim-sin5 ia3-sian7 e5 lang5, Goa2 i2-keng hou7 i moa2-chiok; sim-sin5 iu-bun7 e5 lang5, Goa2 i2-keng hou7 i ti-chiok.  26).  Sian-ti kong2, Goa2 khun3-chhiN2 teh siuN7, goa2 e5 khun3 chin hoaN-hi2.
	27). Ia5-ho5-hoa kong2, KhoaN3 ah, jit8-chi2 beh kau3, Goa2 beh hou7 I2-sek-liat8 ke kap Iu5-tai7 ke, lang5 kap cheng-siN, long2 thoan5-cheng2.  28). Goa2 cha2-cheng5 chaiN2-iuN7 choan-sim chiong in puih8-chhut, thiah-hui2, chhia-to2, biat8-bo5, khun3-khou2; iah8 beh chiau3 an2-ni choan-sim chiong in kian3-lip8, chai-cheng3; che si7 Ia5-ho5-hoa kong2-e5.  29). Tng hiah e5 jit8, lang5 bo5 koh kong2, Lau7-pe7 chiah8 sng e5 phu5-to5, kiaN2 e5 chhui3-khi2 sng-nng2.  30). Tak8-lang5 beh in-ui7 ka-ki7 e5 choe7 lai5 si2; kiN3-na7 chiah8 sng e5 phu5-to5--e5, in e5 chhui3-khi2 beh nng2.
	31). Ia5-ho5-hoa kong2, KhoaN3 ah, jit8-chi2 beh kau3, Goa2 beh kap I2-sek-liat8 ke, Iu5-tai7 ke, lip8 sin e5 iok:  32). m7-si7 chiau3 Goa2 kap in e5 liat8-chou2 sou2 lip8 e5 iok, ti7 Goa2 khan in e5 chhiu2, chhoa7 in chhut Ai-kip8 toe7 e5 si5 sou2 lip8--e5; Goa2 sui-bong2 choe3 in e5 tiong7-hu, in iu5-goan5 poe7 Goa2 e5 iok; che si7 Ia5-ho5-hoa kong2--e5.  33). Ia5-ho5-hoa kong2, Hiah e5 jit8 liau2-au7, Goa2 kap I2-sek-liat8 ke sou2 beh lip8 e5 iok si7 chit-e5; chiu7-si7 Goa2 beh eng7 Goa2 e5 lut8-hoat he7 ti7 in e5 sim-lai7, khek ti7 in e5 sim; Goa2 beh choe3 in e5 Siong7-te3, in beh choe3 Goa2 e5 peh-siN3.  34). In bo5 koh tak8-lang5 ka3-si7 in e5 chhu3-piN, kap in tak8-lang5 e5 hiaN-ti7, kong2, Lin2 tioh8 bat Ia5-ho5-hoa; in-ui7 in tui3 toa7 kau3 soe3, long2 beh bat Goa2; in-ui7 Goa2 beh sia3-bian2 in e5 choe7-koa3, bo5 koh ki3-tit in e5 choe7; che si7 Ia5-ho5-hoa kong2--e5.  35). Ia5-ho5-hoa siat thai3-iong5 choe3 jit8--si5 e5 kng, siat geh8 kap chhiN e5 teng7-le7 choe3 mi5--si5 e5 kng; io5-tang7 toa7-hai2, hou2 i e5 eng2 hoa7-hoa7-hau2; ban7-kun e5 Ia5-ho5-hoa chiu7-si7 I e5 mia5;  36). I u7 an2-ni kong2, Chiah e5 teng7-le7 na7 oe7 ti7 Goa2 e5 bin7-cheng5 hoe3-bo5, I2-sek-liat8 e5 hou7-e3 chiah oe7 ti7 Goa2 e5 bin7-cheng5 choat8-tng7, eng2-oan2 boe7 chiaN5-choe3 kok; che si7 Ia5-ho5-hoa kong2--e5.  37). Ia5-ho5-hoa an2-ni kong2, Na7 ti7 teng2-bin7 e5 thiN oe7 niu5--tit, ti7 e7-bin7 e5 toe7 chiah e5 kun-ki oe7 chhek-tok8--tit, chiu7 Goa2 tek-khak in-ui7 I2-sek-liat8 e5 hou7-e3 it-chhe3 e5 sou2-kiaN5 lai5 khi3-sak--i; che si7 Ia5-ho5-hoa kong2--e5.  38). Ia5-ho5-hoa kong2, KhoaN3 ah, jit8-chi2 beh kau3, chit e5 siaN5 beh ka7 Ia5-ho5-hoa khi2-cho7, tui3 Hap-lam5-giap8 e5 lau5, kau3 kak-thau5 e5 mng5.  39). Niu5 e5 soh koh khan chhut--khi3, tit8-kau3 Ka-lip8 soaN; oat8-tng2 kau3 Ko-a.  40). Hiat sin-si kap piaN3 he2-hu ka-nng5 e5 soaN-kok, kap it-chhe3 e5 chhan5-hng5, tit8-kau3 Khip-lun5 khoe, koh tit8-kau3 tang--si3 Be2 e5 mng5 e5 kak-thau5, long2 beh choe3-seng3, kui ti7 Ia5-ho5-hoa, bo5 koh puih8-chhut, bo5 koh chhia-to2, tit8-kau3 eng2-oan2.

[32]	Iu5-tai7 ong5 Se-ti2-ka te7 chap8--ni5, chiu7-si7 Ni5-pou3-kah-ni5-sat chap8-poeh ni5, u7 Ia5-ho5-hoa e5 oe7 lim5-kau3 Ia5-li7-bi2.  2). Hit-si5 Pa-pi2-lun5 ong5 e5 kun-tui7 ui5-khun3 Ia5-lou7-sat-leng2, sian-ti Ia5-li7-bi2 koaiN ti7 khu-liu5-sou2 e5 iN7, ti7 Iu5-tai7 ong5 e5 chhu3.  3). In-ui7 Iu5-tai7 ong5 Se-ti2-ka i2-keng chiong i koaiN-kim3, kong2, Li2 siaN2-su7 chham3-gu2 kong2, Ia5-ho5-hoa an2-ni kong2, KhoaN3 ah, Goa2 beh chiong chit e5 siaN5 kau ti7 Pa-pi2-lun5 ong5 e5 chhiu2, i beh chhu2--i;  4). Iu5-tai7 ong5 Se-ti2-ka tek-khak boe7 thoat-li7 Ka-lek8-ti2 lang5 e5 chhiu2, tiaN7-tioh8 beh kau ti7 Pa-pi2-lun5 ong5 e5 chhiu2, iah8 beh kap i kong2 oe7, chhui3 tui3 chhui3, i e5 bak8-chiu iah8 beh khoaN3 i e5 bak8-chiu,  5). Se-ti2-ka beh hou7 i toa3 kau3 Pa-pi2-lun5, toa3 ti7-hia, kau3 Goa2 koan3-kou3 i e5 si5; lin2 sui-jian5 kap Ka-lek8-ti2 lang5 kau-chian3, iah8 bo5 li7-ek? che si7 Ia5-ho5-hoa kong2--e5.
	6). Ia5-li7-bi2 kong2, Ia5-ho5-hoa e5 oe7 lim5-kau3 goa2 kong2,  7). KhoaN3 ah, li2 e5 chek Sa-liong5 e5 kiaN2 Hap-na2-biat8 beh lai5 kiN3 li2, kong2, Goa2 ti7 A-na2-tut8 hit khu chhan5, chhiaN2 li2 boe2--i; in-ui7 siok8-hoe5 e5 koan5 chai7-ti7 li2, li2 thang boe2.  8). Goa2 e5 chek e5 kiaN2 Hap-na2-biat8 ko2-jian5 chiau3 Ia5-ho5-hoa e5 oe7 lai5 khu-liu5-sou2 e5 iN7 chhe7 goa2, tui3 goa2 kong2, Goa2 ti7 Pian7-nga2-bin2 e5 keng2-lai7, A-na2-tut8 hit khu chhan5, chhiaN2 li2 boe2; in-ui7 seng5-chiap kap siok8-hoe5 e5 koan5 chai7-ti7 li2, li2 tioh8 boe2 choe3 li2-e5; goa2 chiu7 chai che si7 Ia5-ho5-hoa e5 oe7.  9). Goa2 chiu7 tui3 goa2 e5 chek e5 kiaN2, Hap-na2-biat8, boe2 A-na2-tut8 hit khu chhan5, pheng5 hit e5 ke3-gun5 hou7 i, kiong7 chap8-chhit sia3-khek-lek8.  10). Goa2 ti7 khoe3-bin7 chhiam mia5, chiong khoe3 hong-bat8; koh chhiaN2 lang5 lai5 choe3 ti-kiN3, iah8 eng7 thian-pheng5 pheng5 gun5 hou7 i.  11). Goa2 chiu7 theh8 chiau3 kui-le7 sou2 lip8 e5 boe2-khoe3, chiu7-si7 hong-bat8--e5 hit-tiuN, kap bo5 hong--e5 hit-tiuN;  12). tng goa2 e5 chek e5 kiaN2 Hap-na2-biat8, kap chhiam-mia5 ti7 khoe3-bin7 chiah e5 ti-kiN3, i2-kip8 che7 ti7 khu-liu5-sou2 iN7-lai7 it-chhe3 Iu5-tai7 lang5 e5 bin7-cheng5, chiong boe2-boe7 e5 khoe3 kau hou7 Ma2-se-nga2 e5 sun, Ni5-li7-a e5 kiaN2, Pa-liok8.  13). Tng in bin7-cheng5, goa2 hoan-hu3 Pa-liok8 kong2,  14). Ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, Tioh8 chiong hong-bat8--e5 kap bo5 hong--e5, chi2 nng7 tiuN khoe3, siu ti7 hui5-khi3 e5 lai7-bin7, thang liu5-chun5 choe7-choe7 jit8.  15). In-ui7 ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, Chiong-lai5 ti7 chit sou2-chai7 lang5 beh koh boe2 chhu3-theh8, chhan5-hng5, kap phu5-to5-hng5.
	16). Goa2 chiong boe2-khoe3 kau hou7 Ni5-li7-a e5 kiaN2 Pa-liok8 i2-au7, chiu7 ki5-to2 Ia5-ho5-hoa kong2,  17). Chu2 Ia5-ho5-hoa ah, Li2 bat eng7 toa7 koan5-leng5 kap chhun-chhut e5 chhiu2, chhong3-cho7 thiN toe7; chai7-ti7 Li2 bo5 chit8-hang7 oh-chiaN5 e5 su7;  18). Li2 si chu5-ai3 hou7 chheng-ban7 lang5, koh chiong lau7-pe7 e5 choe7-koa3 po3-eng3 ti7 i hou7-e3 e5 sin-chiuN7; chi3-toa7 choan5-leng5 e5 Siong7-te3, ban7-kun e5 Ia5-ho5-hoa, si7 I e5 mia5.  19). Li2 e5 ke3-ek8 u7 toa7 pun2-su7, kiaN5 tai7-chi3 u7 toa7 koan5-leng5, chu3-bak8 khoaN3 se3-kan lang5 it-chhe3 e5 kiaN5-choe3, chiau3 tak8-lang5 e5 sou2-kiaN5, kap in e5 sou2-choe3 e5 hau7-ko2, lai5 po3-eng3 i.  20). Ti7 Ai-kip8 toe7 hian2-chhut sin5-jiah ki5-su7, tit8-kau3 kin-a2-jit8; ti7 I2-sek-liat8 kap pat8-lang5 e5 tiong-kan, iah8 si7 an2-ni; hou7 Li2 tit-tioh8 mia5-siaN, chhin-chhiuN7 kin-a2-jit8 chit8-iuN7;  21). eng7 sin5-jiah ki5-su7, kap toa7 koan5-leng5 e5 chhiu2, kap chhun-chhut e5 chhiu2-kut, kap toa7 thang kiaN e5 su7, chhoa7 Li2 e5 peh-siN3 I2-sek-liat8 chhut Ai-kip8 toe7;  22). chiong chit e5 lau5 ni kap bit8 e5 toe7 siuN2-su3 in, chiu7-si7 Li2 tui3 in e5 liat8-chou2 chiu3-choa7 beh hou7 in-e5.  23). In jip8--lai5 tit-tioh8 i choe3-giap8; chong2-si7 bo5 than3 Li2 e5 oe7, bo5 kiaN5 Li2 e5 lut8-hoat; Li2 it-chhe3 beng7-leng7 in kiaN5--e5, in bo5 kiaN5 chit8-hang7; sou2-i2 Li2 hou7 long2-chong2 e5 chai-e7 kau3 ti7 in.  24). KhoaN3 ah, u7 koaiN5 e5 thou5-tui, in i2-keng pek-oa2 chit e5 siaN5, beh chhu2--i; siaN5 iah8 in-ui7 to-kiam3, ki-hng, un-ek8, kau hou7 kong-kek i e5 Ka-lek8-ti2 lang5 e5 chhiu2, Li2 sou2 kong2--e5 i2-keng chiaN5, Li2 iah8 chhin-bak8 khoaN3-kiN3.  25). Chu2 Ia5-ho5-hoa ah, Li2 ka7 goa2 kong2, tioh8 ui7 ka-ki7 eng7 gun5 boe2 chhan5, koh chhiaN2 lang5 choe3 ti-kiN3; taN chit e5 siaN5 i2-keng kau ti7 Ka-lek8-ti2 lang5 e5 chhiu2 lah.
	26). Ia5-ho5-hoa e5 oe7 lim5-kau3 Ia5-li7-bi2 kong2,  27). KhoaN3 ah, Goa2 si7 Ia5-ho5-hoa, si7 kiN3-u7 hiat-khi3--e5 e5 Siong7-te3, chai7-ti7 Goa2 kiam2 u7 chit8-hang7 oh-chiaN5 e5 su7?  28). Sou2-i2 Ia5-ho5-hoa an2-ni kong2, KhoaN3 ah, Goa2 beh chiong chit e5 siaN5 kau hou7 Ka-lek8-ti2 lang5 e5 chhiu2, kap Pa-pi2-lun5 ong5 Ni5-pou3-kah-ni5-sat e5 chhiu2, i beh chhu2--i.  29). Kong siaN5 e5 Ka-lek8-ti2 lang5 beh lai5, pang3 he2 sio chit e5 siaN5, i2-kip8 chhu3-theh8; ti7 chiah e5 chhu3-teng2, lang5 bat ng3 Pa-lek8 sio-hiuN, ng3 pat8 e5 siong7-te3 koan3-tian7, jia2 Goa2 e5 siu7-khi3.  30). I2-sek-liat8 lang5 kap Iu5-tai7 lang5, tui3 siau3-lian5 i2-lai5, choan-choan kiaN5 Goa2 bak8-chiu-tiong khoaN3-choe3 phaiN2 e5 su7; I2-sek-liat8 lang5 it-chin7 eng7 chhiu2 sou2 choe3--e5, jia2 Goa2 e5 siu7-khi3; che si7 Ia5-ho5-hoa kong2--e5.  31). Chit e5 siaN5 tui3 khi2-cho7 e5 jit8 kau3 kin-a2-jit8, siong5-siong5 jia2 Goa2 e5 siu7-khi3, hou7 goa2 au3-nau2; ti3-kau3 Goa2 ka7 i tu5--khi3 li7-khui Goa2 e5 bin7-cheng5.  32). Si7 in-ui7 I2-sek-liat8 lang5 kap Iu5-tai7 lang5 it-chhe3 e5 sia5-ok; chiu7-si7 in kap in e5 kun-ong5, kui3-chok8, che3-si, sian-ti, kap Iu5-tai7 e5 cheng3-lang5, i2-kip8 Ia5-lou7-sat-leng2 khia7-khi2 e5 peh-siN3, sou2 kiaN5--e5, jia2 Goa2 e5 siu7-khi3.  33). In eng7 ka-chiah ng3 Goa2, bo5 eng7 bin7; Goa2 sui-jian5 ka3-si7 in, si7 cha2-cha2 khi2-lai5 ka3-si7 in; chong2-si7 in bo5 thiaN-than3, lai5 siu7 ka3-si7.  34). In keng2-jian5 eng7 in khou2-ouN3 e5 mih8, he7 ti7 eng7 Goa2 e5 mia5 sou2 chheng e5 chhu3, lai5 phah la5-sam5--i.  35). In ti7 Pian7-him-lun3 e5 soaN-kok khi2 Pa-lek8 e5 koaiN5-tai5, beh hou7 in e5 kiaN2 cha-bou2-kiaN2 keng-ke3 he2 kui Mou5-lok8; in kiaN5 che kho2-ouN3 e5 su7, hou7 Iu5-tai7 ham7-loh8 choe7; che m7-si7 Goa2 sou2 beng7-leng7--e5, iah8 m7-si7 Goa2 e5 sim sou2 siuN7--e5.
	36). TaN lun7-kau3 chit e5 siaN5, si7 lin2 sou2 kong2 i2-keng in-ui7 to-kiam3, ki-hng, un-ek8, kau ti7 Pa-pi2-lun5 ong5 e5 chhiu2--e5; I2-sek-liat8 e5 Siong7-te3 Ia5-ho5-hoa an2-ni kong2:  37). KhoaN3 ah, Goa2 ti7 siu7-khi3, au3-nau2, toa7 siu7-khi3 e5 tiong-kan, chiong in koaN2 kau3 tak8-kok, au7-lai5 Goa2 beh tui3-hia chio-chip8 in chhut--lai5, chhoa7 in to3-lai5 chit sou2-chai7, hou7 in an-jian5 khia7-khi2.  38). In beh choe3 Goa2 e5 peh-siN3, Goa2 beh choe3 in e5 Siong7-te3.  39). Goa2 beh hou7 in it-sim it-lou7, hou7 in siong5-siong5 keng3-ui3 Goa2, hou7 in kap in e5 kiaN2-sun tit-tioh8 hok-khi3.  40). Goa2 beh kap in lip8 eng2-oan2 e5 iok, chiu7-si7 bo5 oat8-tng2 li7-khui in, si7 beh su3-hok hou7 in; koh hou7 in chun5-sim keng3-ui3 Goa2, bo5 oat8-tng2 li7-khui Goa2.  41). Goa2 beh hoaN-hi2 in, su3-hok hou7 in, Goa2 sit8-chai7 beh chin7-sim chin7-i3, chai-poe5 in ti7 chit e5 sou2-chai7.  42). In-ui7 Ia5-ho5-hoa an2-ni kong2, Goa2 chaiN2-iuN7 hou7 chit-e5 it-chhe3 toa7 e5 chai-e7 lim5-kau3 chit e5 peh-siN3, Goa2 iah8 beh an2-ni hou7 Goa2 sou2 eng3-un2 in it-chhe3 e5 hok-khi3 lim5-kau3 in.  43). Lin2 kong2, Chit e5 sou2-chai7 si7 pha-hng, bo5 lang5, bo5 cheng-siN; si7 kau hou7 Ka-lek8-ti2 lang5 e5 chhiu2--e5; chiong-lai5 lang5 beh koh ti7 chit sou2-chai7 boe2 chhan5-hng5.  44). Ti7 Pian7-nga2-bin2 toe7, ti7 Ia5-lou7-sat-leng2 e5 si3-ui5, ti7 Iu5-tai7 chiah e5 siaN5, ti7 soaN-toe7 chiah e5 siaN5, ti7 piN5-iuN5 chiah e5 siaN5, kap ti7 lam5-hng chiah e5 siaN5, lang5 beh eng7 gun5 boe2-chhan5, ti7 khoe3-bin7 chhiam-mia5, chiong khoe3 hong-bat8, chhiaN2 lang5 choe3 ti-kiN3; in-ui7 Goa2 beh hou7 siu7-liah8 e5 lang5 to3--lai5; che si7 Ia5-ho5-hoa kong2--e5.

[33]	Ia5-li7-bi2 iau2-ku2 koaiN ti7 khu-liu5-sou2 e5 iN7-lai7, Ia5-ho5-hoa e5 oe7 te7-ji7-pai2 lim5-kau3 i kong2,  2). KiaN5 i--e5 e5 Ia5-ho5-hoa, ke3-ek8 lai5 kian3-lip8 i--e5 e5 Ia5-ho5-hoa si7 I e5 mia5, I an2-ni kong2,  3). Li2 kiu5 Goa2, Goa2 chiu7 in3 li2, iah8 chiong li2 sou2 m7-chai, toa7 koh oh-tit e5 su7, chi2-si7 li2.  4). Lun7-kau3 chit e5 siaN5-lai7 e5 chhu3, kap Iu5-tai7 ong5 e5 chhu3, chiu7-si7 thiah-hui2 lai5 ti2-tng tui3-tek8 e5 thou5-tui, kap ti2-tng to-kiam3--e5;  5). I2-sek-liat8 e5 Siong7-te3 Ia5-ho5-hoa an2-ni kong2, Lang5 beh lai5 kap Ka-lek8-ti2 lang5 kau-chian3, put-ko3 si7 hou7 sin-si chhiong-moa2 chiah e5 chhu3, chiu7-si7 Goa2 ti7 siu7-khi3 kap toa7 siu7-khi3 e5 tiong-kan sou2 thai5-si2 e5 lang5, in-ui7 in it-chhe3 e5 phaiN2, Goa2 chiu7 ng Goa2 e5 bin7, m7-khoaN3 chit e5 siaN5.  6). KhoaN3 ah, Goa2 beh hou7 i e5 siong hok8-goan5, koh eng7 ho2-ioh8 i-ho2--i; koh chiong hong-seng7 e5 peng5-an kap seng5-sit8 hian2-beng5 ti7 in.  7). Goa2 iah8 beh hou7 Iu5-tai7 siu7-liah8--e5, kap I2-sek-liat8 siu7-liah8--e5, to3-tng2 lai5; koh kian3-lip8 in chhin-chhiuN7 khi2-thau5.  8). Goa2 beh soe2-tu5 in it-chhe3 kan-hoan7 Goa2 e5 choe7; Goa2 iah8 beh sia3-bian2 in it-chhe3 kan-hoan7 Goa2, poe7-poan7 Goa2 chiah e5 choe7.  9). Chit e5 siaN5 beh ti ban7-kok ka7 Goa2 choe3 hoaN-hi2 e5 mia5, choe3 o-lo2, choe3 eng5-kng; in-ui7 ban7-kok thiaN-kiN3 Goa2 sou2 siuN2-su3 ti7 in it-chhe3 e5 hok-khi3, ia7 ui7-tioh8 Goa2 sou2 siuN2-su3 it-chhe3 e5 hok-khi3 kap peng5-an, beh kiaN-hiaN5 ngiauh8-ngiauh8-chhoah.
	10). Ia5-ho5-hoa an2-ni kong2, Lin2 lun7-kau3 chit e5 toe7-hng u7 kong2, Si7 pha-hng, bo5 lang5, bo5 cheng-siN e5 toe7-hng; chong2-si7 ti7 chit sou2-chai7 i2-kip8 pha-hng, bo5 lang5, bo5 jin5-ian, bo5 cheng-siN e5 Iu5-tai7 chiah e5 siaN5, kap Ia5-lou7-sat-leng2 e5 koe-chhi7,  11). beh koh thiaN-kiN3 u7 hoaN-hi2 e5 siaN, khoai3-lok8 e5 siaN, sin-kiaN2-sai3 e5 siaN, sin-niu5 e5 siaN; iah8 u7 lang5 e5 siaN, chiu7-si7 hiah e5 toa3 sia7-un e5 che3 kau3 Ia5-ho5-hoa e5 chhu3--e5, teh kong2, Tioh8 kam2-sia7 ban7-kun e5 Ia5-ho5-hoa, in-ui7 Ia5-ho5-hoa si7 ho2, I e5 chu5-ai3 eng2-oan2 ti7-teh; in-ui7 Goa2 beh hou7 chit sou2-chai7 siu7-liah8 e5 lang5 to3-tng2--lai5, chhin-chhiuN7 khi2-thau5 chit8-iuN7; che si7 Ia5-ho5-hoa kong2--e5.  12). Ban7-kun e5 Ia5-ho5-hoa an2-ni kong2, Ti7 chit e5 pha-hng, bo5 lang5, bo5 cheng-siN e5 toe7-hng, kap ki5-tiong sou2 u7 e5 siaN5, beh koh u7 bok8-chia2 khia7-khi2, hou7 in e5 iuN5-kun5 to2 ti7-hia.  13). Ti7 soaN-toe7 chiah e5 siaN5, piN5-iuN5 chiah e5 siaN5, lam5-hng chiah e5 siaN5, Pian7-nga2-bin2, Ia5-lou7-sat-leng2 e5 chiu-ui5, kap Iu5-tai7 chiah e5 siaN5, beh koh u7 iuN5-kun5 keng-ke3 sng3 e5 lang5 e5 chhiu2; che si7 Ia5-ho5-hoa kong2--e5.
	14). Ia5-ho5-hoa kong2, KhoaN3 ah, jit8-chi2 beh kau3, Goa2 eng3-un2 I2-sek-liat8-ke kap Iu5-tai7-ke e5 ho2-oe7, Goa2 beh hou7 i chiaN5.  15). Tng hit-jit8 hit-si5 Goa2 beh ka7 Tai7-pit8 hoat-siN gi7 e5 Ki, I beh ti7 toe7-chiuN7 kiaN5 kong-peng5 kap kong-gi7.  16). Ti7 hit-jit8 Iu5-tai7 beh tit-tioh8 kiu3, Ia5-lou7-sat-leng2 beh an-jian5 khia7-khi2; i e5 mia5 beh chheng-choe3, Ia5-ho5-hoa lan2 e5 gi7.  17). In-ui7 Ia5-ho5-hoa an2-ni kong2, Tai7-pit8 beh eng2-oan2 u7 lang5 che7 I2-sek-liat8 e5 po2-cho7.  18). Che3-si, Li7-bi7 lang5, iah8 eng2-oan2 u7 lang5 hian3 sio-che3 le2-mih8; siong5-siong5 pan7-li2 hian3-che3 e5 su7 ti7 Goa2 e5 bin7-cheng5.
	19). Ia5-ho5-hoa e5 oe7 lim5-kau3 Ia5-li7-bi2 kong2,  20). Ia5-ho5-hoa an2-ni kong2, Lin2 na7 oe7 hoe3-bo5 Goa2 sou2 lip8 jit8--si5 e5 iok, mi5--si5 e5 iok, hou7 jit8-mi5 bo5 chiau3 in e5 si5;  21). chiu7 oe7 hoe3-bo5 Goa2 kap Goa2 e5 lou5-pok8 Tai7-pit8 sou2 lip8 e5 iok, hou7 i bo5 u7 kiaN2 ti7 i e5 po2-cho7 choe3 ong5; iah8 oe7 hoe3-bo5 Goa2 kap hok8-sai7 Goa2 e5 che3-si Li7-bi7 lang5 sou2 lip8 e5 iok.  22). ThiN e5 siong7 boe7 sng3--tit, hai2 e5 soa boe7 niu5--tit, Goa2 beh chiau3 an2-ni hou7 Goa2 e5 lou5-pok8 Tai7-pit8 e5 hou7-e3, kap hok8-sai7 Goa2 e5 Li7-bi7 lang5, ke-thiN choe7-choe7.  23). Ia5-ho5-hoa e5 oe7 koh lim5-kau3 Ia5-li7-bi2 kong2,  24). Chiah e5 peh-siN3 sou2 kong2 e5 oe7, li2 bo5 thiaN-kiN3 mah? in kong2, Ia5-ho5-hoa sou2 keng2 e5 nng7-chok8, I i2-keng khi3-choat8--i, in an2-ni khoaN3-khin Goa2 e5 peh-siN3, liah8-choe3 boe7 koh chiaN5 kok ti7 in e5 bin7-cheng5.  25). Ia5-ho5-hoa an2-ni kong2, Goa2 sou2 lip8 jit8--si5 mi5--si5 e5 iok na7 oe7 bo5--khi3, Goa2 na7 bo5 siat thiN-toe7 e5 teng7-le7;  26). Goa2 chiu7 oe7 khi3-sak Nga2-kok kap Goa2 e5 lou5-pok8 Tai7-pit8 e5 hou7-e3 ti3-kau3 bo5 tui3 i e5 hou7-e3 chhu2 lang5 ti7-li2 A-pek-lah8-han2, I2-sat, Nga2-kok e5 hou7-e3.  In-ui7 Goa2 beh hou7 in siu7-liah8 e5 lang5 to3-lai5, iah8 beh lin5-bin2 in.

[34]	Pa-pi2-lun5 ong5 Ni5-pou3-kah-ni5-sat chhoa7 i long2-chong2 e5 kun-peng, kap i sou2 koan2 toe7-chiuN7 e5 ban7-kok tak8-chok8, lai5 kong-kek Ia5-lou7-sat-leng2, i2-kip8 hiah-e5 siok8--i e5 siaN5; hit-si5 Ia5-ho5-hoa e5 oe7 lim5-kau3 Ia5-li7-bi2 kong2,  2). Ia5-ho5-hoa I2-sek-liat8 e5 Siong7-te3 an2-ni kong2, Li2 tioh8 khi3 ka7 Iu5-tai7 ong5 Se-ti2-ka kong2, Ia5-ho5-hoa an2-ni kong2, KhoaN3 ah, Goa2 beh chiong chit e5 siaN5 kau ti7 Pa-pi2-lun5 ong5 e5 chhiu2, i beh eng7 he2 sio--i.  3). Li2 boe7-oe7 thoat-li7 i e5 chhiu2, tek-khak siu7 liah8, kau ti7 i e5 chhiu2-thau5, li2 e5 bak8-chiu beh khoaN3 Pa-pi2-lun5 ong5 e5 bak8-chiu, i beh kap li2 chhui3 tui3 chhui3 kong2-oe7, li2 iah8 beh kau3 Pa-pi2-lun5.  4). Iu5-tai7 ong5 Se-ti2-ka ah, Li2 iau2-ku2 tioh8 thiaN Ia5-ho5-hoa e5 oe7.  Ia5-ho5-hoa lun7-kau3 li2 an2-ni kong2, Li2 tek-khak bo5 hou7 to-kiam3 thai5-si2; li2 beh peng5-an ke3-si3;  5). lang5 beh ui7 li2 sio phang e5 mih8, chhin-chhiuN7 ui7-tioh8 li2 e5 liat8-chou2, chiu7-si7 li2 i2-cheng5 e5 sian-ong5 sou2 sio--e5 chit8-iuN7.  Lang5 beh ui7-tioh8 li2 ai-siong, kong2, Chham2 ah, goa2 e5 chu2 ah.  Ia5-ho5-hoa kong2, Chit e5 oe7 Goa2 i2-keng kong2--i lah.  6). Tui3 an2-ni, sian-ti Ia5-li7-bi2 ti7 Ia5-lou7-sat-leng2 chiong che it-chhe3 e5 oe7 ka7 Iu5-tai7 ong5 Se-ti2-ka kong2.  7). Hit-si5 Pa-pi2-lun5 ong5 e5 kun-peng teh kong-kek Ia5-lou7-sat-leng2, koh kong-kek Iu5-tai7 sou2 chhun e5 siaN5, chiu7-si7 Lah8-kiat kap A-se-ka; in-ui7 Iu5-tai7 kian-kou3 e5 siaN5, chi2 u7 chhun chiah-e5.
	8). Ia5-ho5-hoa e5 oe7 koh lim5-kau3 Ia5-li7-bi2.  9). Si7 in-ui7 Se-ti2-ka ong5 kap Ia5-lou7-sat-leng2 e5 cheng3 peh-siN3 lip8-iok, ka7 in soan-pou3 thau2-pang3; chiu7-si7 tak8-lang5 tioh8 thau2-pang3 i e5 lou5-pok8 lu2-pi7, hoan7-na7 Hi-pek-lai5 e5 lam5-lu2, hou7 in chu7-iu5, bo5 lang5 thang koh eng7 i e5 hiaN-ti7 Iu5-tai7 lang5 choe3 lou5-pok8.  10). U7 hun7 chit e5 iok e5 kui3-chok8 kap cheng3 peh-siN3, thiaN-kiN3 tak8-lang5 tioh8 thau2-pang3 i e5 lou5-pok8 lu2-pi7, hou7 i chu7-iu5, bo5 koh eng7 i choe3 chhe-eng7, in chiu7 chun-than3 lai5 thau2-pang3.  11). Au7-lai5 chiu7 the3-hoe2, hou7 in sou2 thau2-pang3 chu7-iu5 e5 lou5-pok8 lu2-pi7 to3--lai5, bian2-kiong2 in iu5-goan5 choe3 lou5-pok8 lu2-pi7.  12). In-ui7 an2-ni, Ia5-ho5-hoa e5 oe7 tui3 Ia5-ho5-hoa lim5-kau3 Ia5-li7-bi2, kong2,  13). Ia5-ho5-hoa I2-sek-liat8 e5 Siong7-te3 an2-ni kong2, Goa2 chhoa7 lin2 e5 liat8-chou2 tui3 Ai-kip8 toe7 choe3 lou5-chai5 e5 ke chhut-lai5 e5 jit8, kap in lip8-iok, kong2,  14). Kau3 te7 chhit ni5, lin2 tioh8 tak8-lang5 thau2-pang3 i e5 hiaN-ti7 Hi-pek-lai5 lang5, boe7 hou7 li2--e5; i i2-keng hok8-sai7 li2 lak8-ni5, li2 tioh8 thau2-pang3--i, li7-khui li2 lai5 chu7-iu5; chong2-si7 lin2 e5 liat8-chou2 m7-thiaN Goa2, iah8 bo5 aN3 hi7-khang.  15). TaN lin2 i2-keng koe2-piN3, kiaN5 Goa2 sou2 khoaN3 choe3 cheng3-tit8 e5 su7; tak8-lang5 tui3 chhu3-piN soan-pou3 thau2-pang3, koh ti7 eng7 Goa2 e5 mia5 lai5 chheng e5 chhu3, ti7 Goa2 e5 bin7-cheng5 lip8-iok.  16). Chong2-si7 lin2 iu7-koh the3-hoe2, siat-tok8 Goa2 e5 mia5, tak8-lang5 hou7 sou2 thau2-pang3 tit-tioh8 chu7-iu5 e5 lou5-pok8 lu2-pi7 to3-tng2, bian2-kiong2 in iu5-goan5 choe3 lin2 e5 lou5-pok8 lu2-pi7.  17). Sou2-i2 Ia5-ho5-hoa an2-ni kong2, Lin2 bo5 thiaN-than3 Goa2, tak8-lang5 tui3 i e5 hiaN-ti7, tui3 i e5 chhu3-piN soan-thoan5 thau2-pang3, khoaN3 ah, Goa2 tui3 lin2 soan-thoan5 thau2-pang3 hou7 to-kiam3, un-ek8, ki-hng, koh hou7 lin2 liu5-loh8 ti7 thiN-e7 ban7-kok tiong; che si7 Ia5-ho5-hoa kong2-e5.  18). KiN3-na7 poe7 Goa2 e5 iok, bo5 than3 hit e5 iok e5 oe7, chiu7-si7 phoa3-khui gu5-a2 lai5 keng-ke3 hit tiong-kan e5 si5, ti7 Goa2 e5 bin7-cheng5 sou2 lip8--e5;  19). chiu7-si7 Iu5-tai7 e5 kui3-chok8, Ia5-lou7-sat-leng2 e5 kui3-chok8, i2-kip8 thai3-kam3, che3-si, keng2-lai7 cheng3 peh-siN3, kiN3-na7 tui3 phoa3-khui e5 gu5-a2 e5 tiong-kan keng-ke3--e5;  20). Goa2 beh chiong in kau ti7 in e5 tui3-tek8 e5 chhiu2, kap siau3-siuN7 in e5 siN3-mia7 e5 lang5 e5 chhiu2; in e5 sin-si beh hou7 khong-tiong e5 pe-chiau2 kap toe7-chiuN7 e5 ia2-siu3 choe3 chiah8-mih8.  21). Koh Goa2 beh chiong Iu5-tai7 ong5 Se-ti2-ka kap i e5 kui3-chok8 kau ti7 in e5 tui3-tek8 e5 chhiu2, kap siau3-siuN7 i e5 siN3-mia7 e5 lang5 e5 chhiu2; iah8 kau ti7 Pa-pi2-lun5 ong5 kun-peng e5 chhiu2, chiu7-si7 li7-khui lin2 khi3--e5.  22). Ia5-ho5-hoa kong2, Goa2 beh beng7-leng7 in, hou7 in koh lai5 chit e5 siaN5; in beh kong-kek--i, chhu2--i, eng7 he2 sio--i; Goa2 iah8 beh hou7 Iu5-tai7 chiah e5 siaN5 pha-hng, bo5 lang5 khia7-khi2.

[35]	Tng Iu5-tai7 ong5 Iok-se-a e5 kiaN2 Iok-nga2-keng3 che7-ui7 e5 si5, Ia5-ho5-hoa e5 oe7 lim5-kau3 Ia5-li7-bi2 kong2,  2). Li2 tioh8 khi3 Li7-kah chok8 e5 chhu3, kap in kong2-oe7; chhoa7 in kau3 Ia5-ho5-hoa e5 chhu3, jip8 chit8 keng pang5, eng7 chiu2 hou7 in lim.  3). Goa2 chiu7 chiong Hap-pa-se2-ni5-nga2 e5 sun, Nga2-li7-bi2-nga2 e5 kiaN2, Nga2-sat-ni5-a, kap i e5 hiaN-ti7, kap i e5 cheng3-kiaN2, i2-kip8 Li7-kah choan5-chok8 e5 lang5,  4). chhoa7 in kau3 Ia5-ho5-hoa e5 chhu3, jip8 Siong7-te3 e5 lou5-pok8 I-ki-tai7-li7 e5 kiaN2 Hap-lan5 cheng3-kiaN2 e5 pang5; hit keng pang5 ti7 kui3-chok8 e5 pang5 e5 keh-piah, kui3-chok8 e5 pang5 chiu7-si7 ti7 Sa-liong5 e5 kiaN2 pe2-mng5--e5 Ma2-se-nga2 e5 pang5 e5 teng2-bin7.  5). Goa2 chiu7 eng7 oaN2 eng7 poe toe2 chiu2 moa2-moa2, pai5 ti7 Li7-kah chok8 lang5 e5 bin7-cheng5; ka7 in kong2, ChhiaN2 lin2 lim chiu2.  6). In chiu7 kong2, Goan2 m7-lim chiu2, in-ui7 goan2 e5 sian-chou2, Li7-kah e5 kiaN2 Iok-na2-tat8, bat hoan-hu3 goan2 kong2, Lin2 kap lin2 e5 kiaN2-sun eng2-eng2 m7-thang lim chiu2.  7). Iah8 m7-thang khi2 chhu3, m7-thang ia7-cheng2, m7-thang chai-cheng3 phu5-to5-hng5, m7-thang u7 chiah-e5; chit8-si3-lang5 tioh8 toa3 ti7 pou3-piN5, hou7 lin2 tng5 he3-siu7 ti7 lin2 kia3-kha e5 toe7-hng.  8). KiN3-na7 goan2 sian-chou2 Li7-kah e5 kiaN2 Iok-na2-tat8 hoan-hu3 goan2 e5 oe7, goan2 long2 thiaN-than3; goan2 kap goan2 e5 bou2, goan2 e5 kiaN2, goan2 e5 cha-bou2-kiaN2, chit8-si3-lang5 long2 bo5 lim-chiu2.  9). Iah8 bo5 khi2-chhu3 lai5 ka-ki7 khia7-khi2, iah8 bo5 u7 phu5-to5-hng5, bo5 u7 chhan5-hng5, bo5 u7 cheng2-chi2.  10). tok8-tok8 khia7-khi2 pou3-piN5, long2 chun-than3 goan2 e5 sian-chou2, Iok-na2-tat8 sou2 beng7-leng7--e5 lai5 kiaN5.  11). Tok8-tok8 Pa-pi2-lun5 ong5 Ni5-pou3-kah-ni5-sat chiuN7-lai5 chit e5 toe7 e5 si5, goan2 chiu7 kong2, Lai5 ah, lan2 tioh8 chiuN7 Ia5-lou7-sat-leng2, lai5 siam2-pi7 Ka-lek8-ti2 lang5 e5 peng, kap A-lan5 e5 peng; in-ui7 an2-ni, goan2 chiah khia7-khi2 Ia5-lou7-sat-leng2.
	12). Ia5-ho5-hoa e5 oe7 lim5-kau3 Ia5-li7-bi2 kong2,  13). Ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, Li2 tioh8 khi3 ka7 Iu5-tai7 lang5 kap Ia5-lou7-sat-leng2 khia7-khi2 e5 peh-siN3 kong2, Ia5-ho5-hoa kong2, Lin2 m7-siu7 ka3-si7, m7 thiaN-than3 Goa2 e5 oe7 mah?  14). Li7-kah e5 kiaN2 Iok-na2-tat8 sou2 hoan-hu3 i e5 kiaN2-sun m7-thang lim chiu2 e5 oe7, in long2 chun-siu2, kau3 kin-a2-jit8 iah8 bo5 lim; in-ui7 in thiaN-than3 sian-chou2 e5 beng7-leng7; chong2-si7 Goa2 u7 tui3 lin2 kong2, cha2-cha2 khi2-lai5 kong2; na7-si7 lin2 m7-thiaN Goa2.  15). Goa2 iah8 chhe Goa2 e5 cheng3 lou5-pok8 chiah e5 sian-ti chiu7-kun7 lin2, cha2-cha2 khi2-lai5 chhe in, kong2, Lin2 tioh8 oat8-thau5, tak8-lang5 li7-khui i e5 phaiN2-lou7, koe2-oaN7 lin2 e5 sou2-choe3; bo5 than3 pat8-ho7 e5 siong7-te3 lai5 hok8-sai7 in, lin2 chiu7 thang khia7-khi2 Goa2 sou2 siuN2-su3 lin2 kap lin2 liat8-chou2 e5 toe7; chong2-si7 lin2 m7 aN3 hi7-khang, iah8 m7-thiaN Goa2.  16). In-ui7 Li7-kah e5 kiaN2 Iok-na2-tat8 e5 kiaN2-sun u7 chun-siu2 in e5 sian-chou2 sou2 hoan-hu3 in e5 beng7-leng7, tok8-tok8 chit e5 peh-siN3 bo5 u7 thiaN-than3 Goa2;  17). sou2-i2 Ia5-ho5-hoa, ban7-kun e5 Siong7-te3, I2-sek-liat8 e5 Siong7-te3 an2-ni kong2, KhoaN3 ah, Goa2 beh hou7 Goa2 sou2 kong2 kong-kek in it-chhe3 e5 chai-e7 lim5-kau3 Iu5-tai7 lang5 kap Ia5-lou7-sat-leng2 it-chhe3 khia7-khi2 e5 peh-siN3; in-ui7 Goa2 tui3 in kong2, in bo5 u7 thiaN-than3; Goa2 kio3--in, in bo5 in3.  18). Ia5-li7-bi2 tui3 Li7-kah chok8 e5 lang5 kong2, Ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, In-ui7 lin2 thiaN-than3 lin2 e5 sian-chou2 Iok-na2-tat8 e5 beng7-leng7, siu2 i it-chhe3 e5 kai3-beng7, kiaN5 i long2-chong2 sou2 beng7-leng7 lin2--e5;  19). sou2-i2 ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, Li7-kah e5 kiaN2 Iok-na2-tat8 tek-khak eng2-oan2 u7 lang5 khia7 ti7 Goa2 e5 bin7-cheng5.

[36]	Iu5-tai7 ong5 Iok-se-a e5 kiaN2 Iok-nga2-keng3 te7 si3--ni5, u7 oe7 tui3 Ia5-ho5-hoa lim5-kau3 Ia5-li7-bi2 kong2,  2). Li2 tioh8 theh8 chit8 pun2 chheh, chiong Goa2 sou2 tui3 li2 kong2 beh kong-kek I2-sek-liat8 kap Iu5-tai7, kap tak8-kok, it-chhe3 e5 oe7; tui3 Goa2 ka7 li2 kong2-oe7 e5 hit-jit8, chiu7-si7 tui3 Iok-se-a hiah e5 jit8 khi2, kau3 ti7 kin-a2-jit8; long2 sia2 ti7 hi2 lai7-bin7.  3). Kiam2-chhai2 Iu5-tai7 ke beh thiaN Goa2 sou2 an3-sng3 beh kang3 hou7 in it-chhe3 e5 chai-e7; ti3-kau3 in beh oat8-thau5, tak8-lang5 li7-khui i e5 phaiN2-lou7; Goa2 chiu7 thang sia3-bian2 in e5 choe7-koa3 kap choe7-ok.
	4). Ia5-li7-bi2 chiu7 kio3 Ni5-li7-a e5 kiaN2 Pa-liok8 lai5; Pa-liok8 chiu7 chiong Ia5-li7-bi2 sou2 thoan5 Ia5-ho5-hoa tui3 i kong2 it-chhe3 e5 oe7, long2 ki3 ti7 chheh.  5). Ia5-li7-bi2 hoan-hu3 Pa-liok8 kong2, Goa2 siu7 chou2-gai7, boe7-oe7 jip8 Ia5-ho5-hoa e5 chhu3.  6). Li2 tioh8 khi3, chiong goa2 sou2 thoan5, li2 sou2 sia2 ti7 chheh--nih Ia5-ho5-hoa e5 oe7, ti7 Ia5-ho5-hoa e5 chhu3, ti7 kim3-chiah8 e5 jit8 thak8 hou7 peh-siN3 thiaN; iah8 thak8 hou7 tui3 chiah e5 siaN5 lai5 e5 Iu5-tai7 lang5 thiaN.  7). Kiam2-chhai2 in beh ti7 Ia5-ho5-hoa e5 bin7-cheng5 khiam-pi ki5-to2; in beh hoe5-thau5, tak8-lang5 li7-khui i e5 phaiN2-lou7; in-ui7 Ia5-ho5-hoa tui3 chit e5 peh-siN3 sou2 kong2 beh hoat-chhut e5 siu7-khi3, hit e5 siu7-khi3 chin toa7.  8). Ni5-li7-a e5 kiaN2 Pa-liok8 chiu7 chiau3 sian-ti Ia5-li7-bi2 it-chhe3 sou2 hoan-hu3--e5 khi3 kiaN5; ti7 Ia5-ho5-hoa e5 chhu3, thak8 chheh-lai7 sou2 ki3 Ia5-ho5-hoa e5 oe7.
	9). Iu5-tai7 ong5 Iok-se-a  e5 kiaN2 Iok-nga2-keng3 gou7--ni5, kau2 geh8, Ia5-lou7-sat-leng2 e5 cheng3 peh-siN3, kap hiah-e5 tui3 Iu5-tai7 siaN5 lai5 kau3 Ia5-lou7-sat-leng2 e5 cheng3 peh-siN3; soan-pou3 kim3-chiah8 ti7 Ia5-ho5-hoa e5 bin7-cheng5.  10). Hit-si5 ti7 Ia5-ho5-hoa e5 chhu3, su-ki3 Sa-hoan e5 kiaN2 Ki-ma2-li7-nga2 e5 pang5, ti7 teng2-iN7, kun7 Ia5-ho5-hoa e5 chhu3, sin-mng5 e5 mng5-khau2, Pa-liok8 tui3 hit pun2 chheh thak8 Ia5-li7-bi2 e5 oe7, hou7 cheng3 peh-siN3 chhin-hi7 thiaN.  11). Sa-hoan e5 sun, Ki-ma2-li7-nga2 e5 kiaN2, Bi2-kai-a thiaN-kiN3 chheh-lai7 Ia5-ho5-hoa it-chhe3 e5 oe7,  12). i chiu7 loh8-khi3 ong5-kiong, jip8 su-ki3 e5 pang5; khoaN3 ah, cheng3 kui3-chok8 long2 che7 ti7-hia, chiu7-si7 su-ki3 I2-li7-sa-ma2, Si7-ma2-nga2 e5 kiaN2 Te7-lai5-nga2, A-kek-pho e5 kiaN2 I2-li7-na2-tan, Sa-hoan e5 kiaN2 Ki-ma2-li7-nga2, Hap-na2-ni5-nga2 e5 kiaN2 Se-ti2-ka, kap long2-chong2 e5 kui3-chok8.  13). Tui3 an2-ni Bi2-kai-a tui3 in kong2-khi2 i sou2 thiaN-kiN3 it-chhe3 e5 oe7, chiu7-si7 Pa-liok8 tui3 peh-siN3 thak8 hit pun2 chheh e5 si5 i sou2 thiaN-kiN3 e5.  14). In-ui7 an2-ni chiah e5 kui3-chok8 chiu7 chhe Kou2-si7 e5 cheng-sun, Si7-li7-bi2-nga2 e5 sun, Ni5-tham3-nga2 e5 kiaN2 Iu5-ti2 kau3 Pa-liok8 hia, tui3 i kong2, Li2 chiong sou2 thak8 hou7 peh-siN3 thiaN e5 chheh chhin-chhiu2 theh8--lai5.  Ni5-li7-a e5 kiaN2 Pa-liok8 chiu7 chhin-chhiu2 theh8 hit pun2 chheh lai5 in hia.  15). In tui3 i kong2, ChhiaN2 che7, thak8 hou7 goan2 thiaN; Pa-liok8 chiu7 thak8 hou7 in thiaN.  16). In thiaN che it-chhe3 e5 oe7, chiu7 tai7-ke kiaN-hiaN5 saN-khoaN3; ka7 Pa-liok8 kong2, Goan2 koat-toan3 beh chiong chiah e5 oe7 long2 ka7 ong5 kong2.  17). In koh mng7 Pa-liok8 kong2, ChhiaN2 li2 ka7 goan2 kong2, li2 eng7 siaN2 khoan2 lai5 sia2 i sou2 thoan5 it-chhe3 e5 oe7?  18). Pa-liok8 in3 kong2, I chhin-chhui3 tui3 goa2 kong2 chiah e5 oe7, goa2 chiu7 eng7 pit-bak8 sia2 ti7 chheh--nih.  19). Hiah e5 kui3-chok8 tui3 Pa-liok8 kong2, Li2 kap Ia5-li7-bi2 tioh8 khi3 bih--teh, m7-thang hou7 lang5 chai lin2 ti7 toh-loh8.
	20). Hiah e5 kui3-chok8 chiong hit pun2 he7 ti7 su-ki3 I2-li7-sa-ma2 e5 pang5, chiah jip8 iN7 kiN3 ong5, chiong chiah e5 oe7 long2 kong2-khi2 hou7 ong5 thiaN.  21). Ong5 chhe Iu5-ti2 khi3 theh8 hit-pun2 lai5, i chiu7 tui3 su-ki3 I2-li7-sa-ma2 e5 pang5 theh8--lai5.  Iu5-ti2 thak8 hou7 ong5 thiaN, iah8 hou7 khia7 ti7 ong5 cho2-iu7 chiah e5 kui3-chok8 thiaN.  22). Hit-si5 si7 kau2--geh8, ong5 che7 ti7 ke3 tang-thiN e5 chhu3, bin7-thau5-cheng5 u7 he2-lou5 teh toh8.  23). Iu5-ti2 kian3 thak8 saN-phiN a2 si3-phiN, ong5 chiu7 eng7 su-ki3 e5 to ka7 i koah-khi2--lai5, hiat ti7 he2-lou5, kau3 choan5-pun2 long2 sio ti7 lou5-tiong e5 he2.  24). Ong5 kap thiaN-kiN3 chiah e5 oe7 e5 jin5-sin5, in long2 bo5 kiaN iah8 bo5 thiah-lih8 in e5 saN.  25). I2-li7-na2-tan kap Te7-lai5-nga2, Ki-ma2-li7-nga2, kiu5 ong5 boh8-tit sio hit-pun2; chong2-si7 i m7 thiaN.  26). Ong5 chiu7 beng7-leng7 Hap-bi2-lek8 e5 kiaN2 Ia5-lah8-biat8, kap A-su-liat8 e5 kiaN2 Se-lai5-nga2, kap A-pek-tiap8 e5 kiaN2 Si7-li7-bi2-nga2; khi3 liah8 su-ki3 Pa-liok8 kap sian-ti Ia5-li7-bi2; chong2-si7 Ia5-ho5-hoa ka7 in khng3-bat8.
	27). Ong5 chiong hit-pun2, chiu7-si7 Pa-liok8 sou2 sia2 Ia5-li7-bi2 sou2 thoan5 e5 oe7, sio--khi3 liau2-au7, Ia5-ho5-hoa e5 oe7 lim5-kau3 Ia5-li7-bi2 kong2,  28). Li2 koh theh8 chit8-pun2, chiong Iu5-tai7 ong5 Iok-nga2-keng3 sou2 sio chiong5-cheng5 hit-pun2 hiah e5 oe7 long2 sia2 ti7 hit lai7-bin7.  29). Lun7-kau3 Iu5-tai7 ong5 Iok-nga2-keng3, li2 tioh8 kong2, Ia5-ho5-hoa an2-ni kong2, Li2 sio hit pun2, kong2, Li2 siaN2-su7 ti7 hit lai7-bin7 sia2 kong2, Pa-pi2-lun5 ong5 koat-toan3 beh lai5 hui2-biat8 chit e5 thou2-toe7, hou7 chit sou2-chai7 e5 lang5 kap cheng-siN long2 bo5--khi3 ah?  30). Sou2-i2 Ia5-ho5-hoa lun7 Iu5-tai7 ong5 Iok-nga2-keng3 kong2, I beh bo5 lang5 thang che7 Tai7-pit8 e5 po2-cho7, i e5 sin-si beh hiat-kak8 ti7 goa7-bin7, jit8--si5 hou7 jit8 phak8, mi5--si5 hou7 sng tang3.  31). Goa2 beh in-ui7 i kap i e5 hou7-e3, kap i e5 jin5-sin5 e5 che7-koa3, heng5-hoat8 in; Goa2 beh7 hou7 Goa2 sou2 kong2 it-chhe3 e5 chai-e7 lim5-kau3 in, i2-kip8 Ia5-lou7-sat-leng2 e5 peh-siN3, kap Iu5-tai7 lang5; chong2-si7 in m7 thiaN.  32). Tui3 an2-ni Ia5-li7-bi2 koh theh8 chit8-pun2, kau hou7 Ni5-li7-a e5 kiaN2 su-ki3 Pa-liok8; i chiu7 chiong Ia5-li7-bi2 sou2 thoan5 e5 oe7 sia2 ti7 hit lai7-bin7; chiu7-si7 Iu5-tai7 ong5 Iok-nga2-keng3 sou2 sio--khi3 hit-pun2 it-chhe3 e5 oe7; leng7-goa7 koh thiN choe7-choe7 saN-chhin-chhiuN7 e5 oe7.

[37]	Iok-se-a e5 kiaN2 Se-ti2-ka ong5 thoe3 Iok-nga2-keng3 e5 kiaN2 Ko-ni5-nga2 choe3 ong5; Pa-pi2-lun5 ong5 Ni5-pou3-kah-ni5-sat bat siat-lip8 i choe3 ong5 ti7 Iu5-tai7 toe7.  2). Chong2-si7 i kap i e5 jin5-sin5, kap kok-lai7 e5 peh-siN3, long2 m7-thiaN Ia5-ho5-hoa e5 oe7, chiu7-si7 i thok sian-ti Ia5-li7-bi2 sou2 kong2--e5.
	3). Se-ti2-ka ong5 chhe Si7-li7-bi2-nga2 e5 kiaN2 Iu5-kah, kap che3-si Ma2-se-nga2 e5 kiaN2 Se-hoan-nga2, khi3 kiN3 sian-ti Ia5-li7-bi2; kong2, Kiu5 li2 thoe3 goan2 ki5-to2 Ia5-ho5-hoa lan2 e5 Siong7-te3.  4). Hit-si5 Ia5-li7-bi2 chhut-jip8 ti7 peh-siN3 e5 tiong-kan; in-ui7 in iau2-be7 ka7 i koaiN-loh8 kaN.  5). Hoat-lo2 e5 kun-peng i2-keng tui3 Ai-kip8 chhut-lai5, hiah-e5 ui5-khun3 Ia5-lou7-sat-leng2 e5 Ka-lek8-ti2 lang5 thiaN-kiN3 in e5 hong-siaN, chiu7 thiat-iaN5 li7-khui Ia5-lou7-sat-leng2.  6). Ia5-ho5-hoa e5 oe7 lim5-kau3 sian-ti Ia5-li7-bi2 kong2:  7). Ia5-ho5-hoa I2-sek-liat8 e5 Siong7-te3 an2-ni kong2, Iu5-tai7 ong5 chhe lin2 lai5 goa2 chia mng7 goa2, lin2 tioh8 an2-ni ka7 i kong2, KhoaN3 ah, Hoat-lo2 e5 kun-peng hiah e5 chhut-lai5 beh pang-chan7 lin2--e5, beh to3--khi3 Ai-kip8 pun2-kok.  8). Ka-lek8-ti2 lang5 beh koh lai5, kong-kek chit e5 siaN5, beh chhu2--i, iah8 beh eng7 he2 sio--i.  9). Ia5-ho5-hoa an2-ni kong2, Lin2 m7-thang ka-ki7 phian3, kong2, Ka-lek8-ti2 lang5 tek-khak beh li7-khui goan2, in-ui7 in bo5 beh li7-khui.  10). Lin2 chiu7 na7 phah-pai7 kong-kek lin2 e5 Ka-lek8-ti2 e5 choan5-kun, in tiong-kan chi2 chhun siu7-siong e5 lang5, in tak8-lang5 iah8 beh tui3 i e5 pou3-piN5-lai7 khi2-lai5, eng7 he2 sio chit e5 siaN5.
	11). Ka-lek8-ti2 e5 kun-peng, in-ui7 kiaN Hoat-lo2 e5 kun-peng, chiu7 thiat-iaN5 li7-khui Ia5-lou7-sat-leng2;  12). hit-si5 Ia5-li7-bi2 chhut Ia5-lou7-sat-leng2, beh khi3 Pian7-nga2-bin2 e5 toe7; ai3 tit-tioh8 i e5 hun7-giah8 ti7 peh-siN3 e5 tiong-kan.  13). I kau3 Pian7-nga2-bin2 mng5 hia, u7 kou3-mng5 e5 koaN, mia5 kio3 I-li7-nga2, si7 Hap-na2-ni5-a e5 sun, Si7-li7-bi2-nga2 e5 kiaN2; i chiu7 liah8 sian-ti Ia5-li7-bi2, kong2, Li2 si7 teh tau5-hang5 Ka-lek8-ti2 lang5 ouh.  14). Ia5-li7-bi2 kong2, Bo5-iaN2, goa2 m7-si7 tau5-hang5 Ka-lek8-ti2 lang5; I-li7-nga2 m7-thiaN i, chiu7 liah8 Ia5-li7-bi2, sang3 i kau3 kui3-chok8 hia.  15). Chiah e5 kui3-chok8 siu7-khi3 Ia5-li7-bi2, chiu7 phah i, koaiN i ti7 kaN--nih, ti7 su-ki3 Iok-na2-tan e5 chhu3, in-ui7 in eng7 hit-keng choe3 kaN-lo5.  16). Ia5-li7-bi2 i2-keng kau3 toe7-ham7 e5 hiat8-lai7, Ia5-li7-bi2 toa3 hia choe7-choe7 jit8.  17). Se-ti2-ka ong5 chhe lang5 toa3 i lai5, ong5 ti7 i e5 kiong-lai7 am3-chiN7 mng7 i kong2, U7 sim2-mih8 oe7 tui3 Ia5-ho5-hoa lai5 bo5? Ia5-li7-bi2 kong2, U7; koh kong2, Li2 beh kau ti7 Pa-pi2-lun5 ong5 e5 chhiu2.  18). Ia5-li7-bi2 koh tui3 Se-ti2-ka ong5 kong2, Goa2 u7 sim2-mih8 tek-choe7 li2, a2-si7 tek-choe7 li2 e5 jin5-sin5 kap chit e5 peh-siN3, chiah hou7 li2 ka7 goa2 koaiN-kaN?  19). Li2 chiah e5 sian-ti tui3 lin2 chham3-gu2, kong2, Pa-pi2-lun5 ong5 tek-khak bo5 lai5 kong-kek lin2 kap chit e5 sou2-chai7; taN in ti7 toh-loh8?  20). TaN goa2 e5 chu2 goa2 e5 ong5 ah, chhiaN2 li2 thiaN goa2, chun2 goa2 sou2 kiu5, m7-thang hou7 goa2 to3-tng2--khi3 su-ki3 Iok-na2-tan e5 chhu3, bian2-tit goa2 si2 ti7-hia.  21). Se-ti2-ka ong5 chiu7 beng7-leng7 koaiN Ia5-li7-bi2 ti7 khu-liu5-sou2 e5 iN7; tak8-jit8 tui3 choe3-piaN2 e5 koe theh8 chit8-liap8 mi7-pau hou7 i; tit8-kau3 siaN5-lai7 bo5 mi7-pau chiah soah; an2-ni Ia5-li7-bi2 iu5-goan5 toa3 ti7 khu-liu5-sou2 e5 iN7-lai7.

[38]	Ma2-than2 e5 kiaN2 Si7-hoat-the5-nga2, Pa-si-hou7-jiN2 e5 kiaN2 Ki-tai7-li7, Si7-li7-bi2-nga2 e5 kiaN2 Iu5-kah, Ma2-ki-nga2 e5 kiaN2 Pa-si-hou7-jiN2, thiaN-kiN3 Ia5-li7-bi2 tui3 cheng3-lang5 sou2 kong2 e5 oe7, kong2,  2). Ia5-ho5-hoa an2-ni kong2, KiN3-na7 toa3 ti7 chit e5 siaN5-lai7--e5 beh tui3 to-kiam3, tui3 ki-hng, tui3 un-ek8 lai5 si2; tok8-tok8 chhut-khi3 kui Ka-lek8-ti2 lang5--e5 oe7 tit-tioh8 oah8, beh khioh-tioh8 i e5 siN3-mia7 lai5 oah8--teh.  3). Ia5-ho5-hoa an2-ni kong2, Chit e5 siaN5 koat-toan3 beh kau ti7 Pa-pi2-lun5 ong5 kun-peng e5 chhiu2; i beh chhu2--i.  4). Tui3 an2-ni, kui3-chok8 ka7 ong5 kong2, Kiu5 li2 hou7 chit lang5 si2; in-ui7 i tui3 siaN5-lai7 chhun e5 peng-teng, kap cheng3 peh-siN3, kong2 chit-ho7 e5 oe7, hou7 in e5 chhiu2 nng2; chit e5 lang5 m7-si7 kiu5 hou7 peh-siN3 peng5-an, si7 hou7 in tu2-tioh8 chai-e7.  5). Se-ti2-ka ong5 kong2, KhoaN3 ah, i ti7 lin2 e5 chhiu2-thau5, ong5 boe7-oe7 kan-siap8 lin2 sim2-mih8 tai7-chi3.  6). In chiu7 liah8 Ia5-li7-bi2, hiat i ti7 Hap-bi2-lek8 e5 kiaN2 Ma2-ki-nga2 e5 chiN2; hit e5 chiN2 ti7 khu-liu5-sou2 e5 iN7-lai7; in eng7 soh chiong Ia5-li7-bi2 tui7--loh8-khi3; chiN2-lai7 bo5 chui2, chi2-u7 thou5-be5; Ia5-li7-bi2 chiu7 ham7 ti7 thou5-be5.  7). Ti7 ong5-kiong-lai7 e5 thai3-kam3, Kou2-sit8 lang5 I2-pek-bi2-lek8, thiaN-kiN3 in chiong Ia5-li7-bi2 tui7-loh8 chiN2; hit-si5 ong5 che7 ti7 Pian7-nga2-bin2 mng5-khau2.  8). I2-pek-bi2-lek8 chiu7 chhut ong5-kiong, tui3 ong5 kong2,  9). Goa2 e5 chu2, goa2 e5 ong5 ah, chiah e5 lang5 khoan2-thai7 sian-ti Ia5-li7-bi2--e5, long2 si7 phaiN2; u7 ka7 i hiat-loh8 chiN2, i oe7 go7-si2 ti7-hia; in-ui7 siaN5-lai7 bo5 bi2-niu5.  10). Ong5 chiu7 hoan-hu3 Kou2-sit8 lang5 I2-pek-bi2-lek8 kong2, Li2 tui3 chia toa3 saN-chap8 lang5, than3 sian-ti Ia5-li7-bi2 iau2-be7 si2, kiu3 i chhut chiN2.  11). Tui3 an2-ni, I2-pek-bi2-lek8 chhoa7 chiah e5 lang5 saN-kap khi3, jip8 ong5-kiong, kau3 khou3-pang5 e7, tui3-hia theh8 phoa3-pou3 ku7-saN, eng7 soh tui7-loh8 chiN2, kau3 Ia5-li7-bi2 hia.  12). Kou2-sit8 lang5 I2-pek-bi2-lek8 ka7 Ia5-li7-bi2 kong2, Li2 eng7 chiah e5 phoa3-pou3 kap ku7-saN, chu7 ti7 koh-e7-khang.  he7 ti7 soh-teng2; Ia5-li7-bi2 chiu7 chiau3 an2-ni kiaN5.  13). An2-ni, in chiu7 eng7 soh puih8 Ia5-li7-bi2 chhut chiN2; Ia5-li7-bi2 iu5-goan5 toa3 ti7 khu-liu5-sou2 e5 iN7.
	14). Se-ti2-ka ong5 chhe lang5 toa3 sian-ti Ia5-li7-bi2 jip8 Ia5-ho5-hoa e5 chhu3 te7 saN e5 mng5, kau3 i hia; ong5 chiu7 tui3 Ia5-li7-bi2 kong2, Goa2 mng7 li2 chit8-hang7-su7, li2 long2 m7-thang un2-bat8 ti7 goa2.  15). Ia5-li7-bi2 in3 Se-ti2-ka kong2, Goa2 na7 ka7 li2 kong2, li2 kiam2 bo5 beh thai5-si2 goa2 mah? goa2 na7 chi2-tiam2 li2, li2 bo5 beh thiaN.  16). Se-ti2-ka ong5 am3-chiN7 tui3 Ia5-li7-bi2 chiu3-choa7 kong2, Hit-e5 chhong3-cho7 lan2 e5 oah8-mia7 e5 Ia5-ho5-hoa si7 oah8--e5, goa2 chi2 I lai5 chiu3-choa7, goa2 tek-khak bo5 thai5 li2, iah8 m7 chiong li2 kau hou7 chiah-e5 siau3-siuN7 li2 e5 siN3-mia7 e5 lang5 e5 chhiu2.  17). Ia5-li7-bi2 tui3 Se-ti2-ka kong2, Ia5-ho5-hoa ban7-kun e5 Siong7-te3, I2-sek-liat8 e5 Siong7-te3, an2-ni kong2, Li2 na7 chhut-khi3 tau5-hang5 Pa-pi2-lun5 ong5 e5 kui3-chok8, li2 e5 siN3-mia7 chiu7 oe7 oah8-teh, chit e5 siaN5 put-ti3 hou7 he2 sio; li2 kap li2 e5 choan5-ke long2 oe7 oah8.  18). Li2 na7 m7 chhut--khi3 tau5-hang5 Pa-pi2-lun5 ong5 e5 kui3-chok8, chiu7 chit e5 siaN5 beh kau ti7 Ka-lek8-ti2 lang5 e5 chhiu2; in beh eng7 he2 sio--i; li2 iah8 boe7 thoat-li7 in e5 chhiu2.  19). Se-ti2-ka ong5 tui3 Ia5-li7-bi2 kong2, Goa2 kiaN hiah-e5 tau5-hang5 Ka-lek8-ti2 e5 Iu5-tai7 lang5, kiaN-kiN3 Ka-lek8-ti2 lang5 chiong goa2 kau ti7 in e5 chhiu2, in oe7 leng5-jiok8 goa2.  20). Ia5-li7-bi2 kong2, Boe7--lah.  Kiu5 li2 thiaN goa2 tui3 li2 sou2 kong2 Ia5-ho5-hoa e5 oe7, an2-ni li2 chiu7 tit-tioh8 li7-ek, li2 e5 siN3-mia7 ia7 oe7 oah8--teh.  21). Li2 na7 m7-kheng2 chhut--khi3, Ia5-ho5-hoa chi2-si7 goa2 e5 oe7 chiu7-si7 che:  22). KhoaN3 ah, Iu5-tai7 ong5-kiong sou2 chhun e5 hu7-jin5-lang5 beh toa3 kau3 Pa-pi2-lun5 ong5 e5 kui3-chok8 hia, chiah e5 hu7-jin5-lang5 beh kong2, Li2 ti-ki2 e5 peng5-iu2 sai2-so7 li2, khah-iaN5 li2; li2 e5 kha lok--loh8 thou5-be5, in chiu7 oat8-tng2-sin the3--khi3.  23). Lang5 beh chiong li2 chiah e5 bou2 kap li2 chiah e5 kiaN2, toa3 kau3 Ka-lek8-ti2 lang5 hia, li2 iah8 boe7-oe7 thoat-li7 in e5 chhiu2; beh hou7 Pa-pi2-lun5 ong5 e5 chhiu2 liah8-tioh8; li2 ia7 beh lian5-lui7 chit e5 siaN5 siu7 he2 sio.  24). Se-ti2-ka tui3 Ia5-li7-bi2 kong2, Boh8-tit hou7 lang5 chai chiah e5 oe7, li2 chiu7 boe7 si2.  25). Kui3-chok8 na7 thiaN-kiN3 goa2 u7 kap li2 kong2-oe7, in chiu7 lai5 chhe7 li2, mng7 li2 kong2, Li2 ka7 ong5 kong2 sim2-mih8, m7-thang tui3 goan2 un2-bat8, goan2 chiu7 bo5 hou7 li2 si2; ong5 tui3 li2 kong2 sim2-mih8, iah8 long2 tioh8 ka7 goan2 kong2;  26). li2 chiu7 tioh8 ka7 in kong2, Goa2 ti7 ong5 e5 bin7-cheng5 khun2-kiu5 i boh8-tit hou7 goa2 koh jip8 Iok-na2-tan e5 chhu3, lai5 si2 ti7-hia.  27). Au7-lai5 cheng3 kui3-chok8 lai5 chhe7 Ia5-li7-bi2, mng7 i; i chiu7 chiau3 ong5 sou2 hoan-hu3 it-chhe3 e5 oe7 lai5 in3 in.  In chiu7 soah, bo5 koh kap i kong2-oe7; in-ui7 su7-cheng5 bo5 lou7-chhut.  28). Tui3 an2-ni, Ia5-li7-bi2 iu5-goan5 toa3 ti7 khu-liu5-sou2 e5 iN7-lai7; tit8-kau3 Ia5-lou7-sat-leng2 siu7-chhu2 e5 jit8.

[39]	Iu5-tai7 ong5 Se-ti2-ka kau2-ni5 chap8-geh8, Pa-pi2-lun5 ong5, Ni5-pou3-kah-ni5-sat, chhoa7 i long2-chong2 e5 kun-peng lai5 ui5-khun3 Ia5-lou7-sat-leng2.  2). Se-ti2-ka chap8-it--ni5, si3 geh8, chhoe kau2-jit8, siaN5 chiu7 phoa3.  3). Ia5-lou7-sat-leng2 siu7 chhu2 e5 si5, Pa-pi2-lun5 ong5 e5 kui3-chok8 Ni5-kah-sa-li7-siat, Sam-kah-ni5-pho, thai3-kam3-thau5 Sat-se-kim, phok-su7-tiuN2 Ni5-kah-sat-li7-siat, kap Pa-pi2-lun5 ong5 ki5-u5 it-chhe3 e5 kui3-chok8, long2 lai5 che7 ti7 tiong-mng5.  4). Iu5-tai7 ong5 Se-ti2-ka kap it-chhe3 e5 chian3-su7, khoaN3-kiN3 in, chiu7 chau2; thau3-mi5 tui3 ong5 e5 hng5 e5 lou7, nng7 e5 siaN5-chhiuN5 tiong-kan e5 mng5, chhut-siaN5, ng3 PiN5-iuN5 chau2-khi3.  5). Ka-lek8-ti2 e5 kun-peng tui-jip in, ti7 Ia5-li7-ko e5 piN5-iuN5 jip--tioh8 Se-ti2-ka; liah8--i, chiu7 toa3 kau3 Hap-ma2 toe7 e5 Li7-pi2-lah8, Pa-pi2-lun5 ong5 Ni5-pou3-kah-ni5-sat hia; i chiu7 sim2-phoaN3--i.  6). Pa-pi2-lun5 ong5 ti7 Li7-pi2-lah8 thai5 Se-ti2-ka chiah e5 kiaN2, hou7 i chhin-bak8 khoaN3-kiN3; Pa-pi2-lun5 ong5 koh thai5 Iu5-tai7 it-chhe3 chun-kui3 e5 lang5.  7). Iah8 koh iah Se-ti2-ka e5 bak8-chiu, eng7 thih-lian7 lian7--i, beh toa3 i kau3 Pa-pi2-lun5.  8). Ka-lek8-ti2 lang5 eng7 he2 sio ong5-kiong kap peh-siN3 e5 chhu3; koh thiah-hui2 Ia5-lou7-sat-leng2 e5 siaN5-chhiuN5.  9). Hit-si5 Si7-oe7-tiuN2 Ni5-pou3-sat-lah8-tan3 chiong siaN5-lai7 sou2 chhun e5 peh-siN3, kap tau5-hang5 kui-hok8 i--e5, i2-kip8 ki5-u5 sou2 chhun e5 peh-siN3, long2 liah8-khi3 Pa-pi2-lun5.  10). Si7-oe7-tiuN2 Ni5-pou3-sat-lah8-tan3 chiu7 chiong peh-siN3-tiong song3 kau3 bo5 poaN3-hang7 e5 lang5 lau5 ti7 Iu5-tai7 toe7; tng-si5 iah8 hou7 in phu5-to5-hng5 kap chhan5.  11). Pa-pi2-lun5 ong5 Ni5-pou3-kah-ni5-sat lun7-kau3 Ia5-li7-bi2, chiu7 hoan-hu3 Si7-oe7-tiuN2 Ni5-pou3-sat-lah8-tan3, kong2,  12). Chiong i kau-tai3 li2, tioh8 ho2 khoan2-thai7 i, m7-thang hai7 i; i tui3 li2 kong2 sim2-mih8, li2 chiu7 chiau3 an2-ni ka7 i choe3.  13). Si7-oe7-tiuN2 Ni5-pou3-sat-lah8-tan3, thai3-kam3-thau5 Ni5-pou3-sa-su-pan, phok-su7-tiuN2 Ni5-pou3-sa-li2-siat, kap Pa-pi2-lun5 ong5 chiah e5 koaN-tiuN2,  14). chhe lang5 chhoa7 Ia5-li7-bi2 chhut khu-liu5-sou2 e5 iN7, kau-tai3 Sa-hoan e5 sun, A-hi-kam e5 kiaN2, Ki-tai7-li7, chhoa7 i to3-khi3 in tau; tui3 an2-ni i chiu7 khia7-khi2 peh-siN3 e5 tiong-kan.
	15). Ia5-li7-bi2 iau2 koaiN ti7 khu-liu5-sou2 iN7-lai7 e5 si5, Ia5-ho5-hoa e5 oe7 lim5-kau3 i kong2,  16). Li2 tioh8 khi3 ka7 Kou2-sit8 lang5 I2-pek-bi2-lek8 kong2, Ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, KhoaN3 ah, Goa2 kong2 kang3 chai-e7, bo5 kang3 hok-khi3 e5 oe7, tek-khak kau3 chit e5 siaN5; kau3 hit-jit8 beh chiaN5 ti7 li2 e5 bin7-cheng5.  17). Ia5-ho5-hoa kong2, Kau3 hit-jit8 Goa2 beh chin2-kiu3 li2; li2 tek-khak put-ti3 kau-hu3 ti7 li2 sou2 kiaN hiah-e5 lang5 e5 chhiu2.  18). Goa2 tiaN7-tioh8 beh chin2-kiu3 li2, li2 put-ti3 to2 ti7 to-e7; li2 beh khioh-tioh8 li2 e5 siN3-mia7; in-ui7 li2 oa2-kho3 Goa2; che si7 Ia5-ho5-hoa kong2--e5.

[40]	Ia5-lou7-sat-leng2 lang5, kap Iu5-tai7 lang5, siu7-liah8 khi3 Pa-pi2-lun5; ki5-tiong Ia5-li7-bi2 iah8 hou7 Si7-oe7-tiuN2 liah8--khi3, eng7 thih-lian7 pak8--i; au7-lai5 tui3 Lah8-ma2 pang3 i khi3; jian5-au7 Ia5-ho5-hoa e5 oe7 lim5-kau3 Ia5-li7-bi2.  2). Si7-oe7-tiuN2 kio3 Ia5-li7-bi2 lai5, ka7 i kong2, Ia5-ho5-hoa li2 e5 Siong7-te3 bat kong2, beh kang3 chit e5 chai-e7 hou7 chit e5 sou2-chai7.  3). TaN Ia5-ho5-hoa hou7 i kau3, chiau3 I sou2 kong2--e5 lai5 kiaN5.  In-ui7 lin2 tek-choe7 Ia5-ho5-hoa, bo5 thiaN-than3 I e5 oe7, sou2-i2 chit e5 tai7-chi3 kau3 ti7 lin2.  4). KhoaN3 ah, goa2 kin-a2-jit8 thau2-khui li2 chhiu2--nih e5 thih-lian7; li2 na7 khoaN3 kap goa2 khi3 Pa-pi2-lun5 si7 ho2, chiu7 thang lai5 khi3, goa2 beh ho2 khoan2-thai7 li2; li2 na7 khoaN3 kap goa2 khi3 Pa-pi2-lun5 m7-ho2, chiu7 boh8-eng7 khi3.  KhoaN3 ah, choan5-toe7 ti7 li2 e5 bin7-cheng5, li2 khoaN3 toh-loh8 si7 ho2, si7 hap8-gi5, choe3 li2 thang khi3.  5). I iau2-be7 to3-khi3, Si7-oe7-tiuN2 koh ka7 i kong2, Li2 thang to3--khi3 Sa-hoan e5 sun, A-hi-kam e5 kiaN2, Ki-tai7-li7 hia; hian7-kim Pa-pi2-lun5 ong5 siat-lip8 i koan2-hat Iu5-tai7 chiah e5 siaN5; li2 thang kap i khia7-khi2 ti7 peh-siN3-tiong, a2-si7 li2 sou2 khoaN3-choe3 hap8-gi5 e5 sou2-chai7, chiu7 thang khi3.  Tui3 an2-ni, Si7-oe7-tiuN2 sang3 i bi2-niu5 kap le2-mih8, hou7 i khi3.  6). Ia5-li7-bi2 chiu7 kau3 Bi2-su-pa, kiN3 A-hi-kam e5 kiaN2 Ki-tai7-li7; kap i khia7-khi2 ti7 keng2-lai7 chhun e5 peh-siN3 e5 tiong-kan.
	7). Ti7 chhan5-ia2 it-chhe3 e5 kun-tiuN2, kap siok8 in e5 lang5, thiaN-kiN3 Pa-pi2-lun5 ong5 siat-lip8 A-hi-kam e5 kiaN2 Ki-tai7-li7 koan2-hat chit sou2-chai7; iah8 chiong bo5 liah8-khi3 Pa-pi2-lun5 e5 ta-pou-lang5, hu7-jin5-lang5, gin2-a2, kap keng2-lai7 kek8 song3-hiong e5 lang5, long2-chong2 kau i;  8). in chiu7 lai5 Bi2-su-pa Ki-tai7-li7 hia; chiu7-si7 Ni5-tham3-nga2 e5 kiaN2 I2-sit8-ma2-li7, Ka-li7-a nng7 e5 kiaN2 Iok-hap-lan5 kap Iok-na2-tan, Tan-hou7-biat8 e5 kiaN2 Se-lai5-nga2, kap Ni5-to5-hoat lang5 I2-hui2 e5 cheng3-kiaN2, Ma2-ka lang5 e5 kiaN2 Ia5-sat-ni5-a, kap siok8 in e5 lang5.  9). Sa-hoan e5 sun, A-hi-kam e5 kiaN2, Ki-tai7-li7 tui3 in kap siok8 in e5 lang5 chiu3-choa7, kong2, Boh8-tit kiaN hok8-sai7 Ka-lek8-ti2 lang5; choe3 lin2 khia7-khi2 chia, hok8-sai7 Pa-pi2-lun5 ong5, lin2 chiu7 oe7 tit-tioh8 hok-khi3.  10). Lun7-kau3 goa2, goa2 beh tiam3 ti7 Bi2-su-pa, su-hau7 hiah e5 oe7 lai5 lan2 chia e5 Ka-lek8-ti2 lang5; na7-si7 lin2 chiah-e5, lin2 tioh8 chek-chu7 chiu2, he7-thiN e5 ke2-chi2, kap iu5, siu ti7 khi3-ku7 lai7, khia7-khi2 ti7 lin2 sou2 chiam3 e5 siaN5.  11). Koh u7 ti7 Mou5-ap, kap A-bun5 chok8 e5 tiong-kan, ti7 I2-tong, kap liat8-kok tiong-kan it-chhe3 e5 Iu5-tai7 lang5, thiaN-kiN3 Pa-pi2-lun5 ong5 u7 lau5 sou2 chhun e5 Iu5-tai7 lang5, koh siat-lip8 Sa-hoan e5 sun, A-hi-kam e5 kiaN2, Ki-tai7-li7 koan2-hat in;  12). chiah e5 it-chhe3 e5 Iu5-tai7 lang5 tui3 in hou7 lang5 koaN2-khi3 e5 tak8 sou2-chai7 to3--lai5, kau3 Iu5-tai7 toe7 e5 Bi2-su-pa, Ki-tai7-li7 hia, soa3 chek-chu7 choe7-choe7 chiu2 kap he7-thiN e5 ke2-chi2.
	13). Ka-li7-a e5 kiaN2, Iok-hap-lan5, kap ti7 chhan5-ia2 it-chhe3 e5 kun-tiuN2 lai5 Bi2-su-pa kiN3 Ki-tai7-li7, tui3 i kong2,  14). A-bun5-chok8 e5 ong5, Pa-li7-su, u7 chhe Ni5-tham3-nga2 e5 kiaN2 I2-sit8-ma2-li7 lai5 beh chhu2 li2 e5 siN3-mia7, li2 chai mah? chong2-si7 A-hi-kam e5 kiaN2 Ki-tai7-li7 m7-sin3 in.  15). Ka-li7-a e5 kiaN2, Iok-hap-lan5 ti7 Bi2-su-pa am3-chiN7 tui3 Ki-tai7-li2 kong2, Kiu5 li2 chun2 goa2 khi3, goa2 beh thai5 Ni5-tham3-nga2 e5 kiaN2 I2-sit8-ma2-li7, tek-khak bo5 lang5 chai; kiam2 thang hou7 i chhu2 li2 e5 siN3-mia7, ti3-kau3 kui-oa2 li2 e5 Iu5-tai7 lang5 si3-soaN3, hou7 Iu5-tai7 sou2-chhun e5 lang5 long2 biat8-bo5 ah?  16). A-hi-kam e5 kiaN2 Ki-tai7-li7 ka7 Ka-li2-a e5 kiaN2 Iok-hap-lan5 kong2, Li2 m7-thang choe3 chit e5 su7; li2 sou2 kong2 I2-sit8-ma2-li7 e5 su7 si7 bo5-iaN2.

[41]	Chhit-geh8-kan, I2-li7-sa-ma2 e5 sun, Ni5-tham3-nga2 e5 kiaN2, I2-sit8-ma2-li7, i si7 ong5-chhin, iah8 si7 ong5 e5 tai7-sin5, chhoa7 chap8-lang5 lai5 Bi2-su-pa, kiN3 A-hi-kam e5 kiaN2 Ki-tai7-li7; in ti7 Bi2-su-pa saN-kap chiah8.  2). Ni5-tham3-nga2 e5 kiaN2 I2-sit8-ma2-li7, i2-kip8 kap i lai5 e5 hit chap8-lang5, khi2-lai5, eng7 to thai5-si2 Sa-hoan e5 sun, A-hi-kam e5 kiaN2, Ki-tai7-li7, chiu7-si7 Pa-pi2-lun5 sou2 lip8 lai5 koan2-hat chit e5 toe7--e5.  3). I2-sit8-ma2-li7 koh thai5-si2 ti7 Bi2-su-pa kui-oa2 Ki-tai7-li7 long2-chong2 e5 Iu5-tai7 lang5; i2-kip8 ti7-hia sou2 tu2-tioh8 Ka-lek8-ti2 e5 kun-peng.  4). I thai5-si2 Ki-tai7-li7 liau2-au7, te7-ji7-jit8 iau2 bo5 lang5 chai;  5). hit-tiap8 u7 poeh-chap8 lang5 tui3 Si7-kiam3, tui3 Si7-lo5, tui3 Sat-ma2-li7-a lai5; thi3 chhui3-chhiu, thiah-lih8 saN, ka-ki7 koah sin-khu, chhiu2 theh8 le2-mih8 kap ju2-hiuN, beh toa3 i kau3 Ia5-ho5-hoa e5 chhu3.  6). Ni5-tham3-nga2 e5 kiaN2, I2-sit8-ma2-li7, tui3 Bi2-su-pa chhut-lai5 ngia5-chih in; na2-kiaN5 na2-khau3; kau3 tu2-tioh8 in, chiu7 ka7 in kong2, Lin2 lai5 khi3 kiN3 A-hi-kam e5 kiaN2 Ki-tai7-li7.  7). In kau3 siaN5-tiong, Ni5-tham3-nga2 e5 kiaN2 I2-sit8-ma2-li7, kap te3 i e5 lang5, chiu7 thai5-is2 in, hiat in ti7 ta-chiN2.  8). In tiong-kan u7 chap8-lang5 tui3 I2-sit8-ma2-li7 kong2, Boh8-tit thai5-si2 goan2; in-ui7 goan2 u7 choe7-choe7 sio2-beh8, toa7-beh8, iu5, bit8, khng3 ti7 chhan5--nih; i chiu7 theng5-chhiu2, bo5 thai5 in ti7 in e5 hiaN-ti7-tiong.  9). I2-sit8-ma2-li7 thai5 chiah e5 lang5, oa2-kun7 Ki-tai7-li7 hia, chiong in e5 sin-si hiat ti7 chiN2--nih; chit e5 chiN2 si7 chiong5-cheng5 A-sat ong5 in-ui7 kiaN I2-sek-liat8 ong5 Pa-sa e5 ian5-kou3 sou2 khui--e5; Ni5-tham3-nga2 e5 kiaN2 I2-sit8-ma2-li7 chiong sou2 thai5 e5 sin-si thun7-moa2--i.  10). I2-sit8-ma2-li7 liah8 Bi2-su-pa sou2 chhun e5 peh-siN3, chiu7-si7 ong5 e5 cheng3 cha-bou2-kiaN2, i2-kip8 iau2 toa3 ti7 Bi2-su-pa e5 peh-siN3, chiu7-si7 si7-oe7-tiuN2 Ni5-pou3-sat-lah8-tan3 sou2 kau-tai3 A-hi-kam e5 kiaN2 Ki-tai7-li7--e5.  Ni5-tham3-nga2 e5 kiaN2 I2-sit8-ma2-li7 liah8 i khi3, beh ke3--khi3 A-bun5 chok8 hia.
	11). Ka-li7-a e5 kiaN2 Iok-hap-lan5, i2-kip8 kap i ti7-teh e5 cheng3 kun-tiuN2, thiaN-kiN3 Ni5-tham3-nga2 e5 kiaN2 I2-sit8-ma2-li7 sou2 kiaN5 it-chhe3 e5 phaiN2,  12). chiu7 chhoa7 cheng3-lang5 chin3-cheng5 khi3, beh kap Ni5-tham3-nga2 e5 kiaN2 I2-sit8-ma2-li7 kau-chian3; ti7 Ki-pian3 e5 toa7-chui2-piN chhe7--tioh8-e5.  13). I2-sit8-ma2-li7 sou2 toa3--khi3 hiah e5 peh-siN3 khoaN3-khi3 Ka-li7-a e5 kiaN2 Iok-hap-lan5, i2-kip8 kap i lai5 e5 cheng3 kun-tiuN2, chiu7 long2 hoaN-hi2.  14). Tui3 an2-ni I2-sit8-ma2-li7 tui3 Bi2-su-pa sou2 liat8-khi3 e5 cheng3-peh-siN3 long2 oat8-tng2 lai5 kui Ka-li7-a e5 kiaN2 Iok-hap-lan5.  15). Ni5-tham3-nga2 e5 kiaN2 I2-sit8-ma2-li7, kap poeh e5 lang5 thoat-li7 Iok-hap-lan5 e5 chhiu2, chau2-khi3 A-bun5 chok8 hia.  16). Au7-lai5 Ka-li7-a e5 kiaN2 Iok-hap-lan5, kap te3--i e5 cheng3 kun-tiuN2, chiong sou2 chhun e5 peh-siN3, chiu7-si7 Ni5-tham3-nga2 e5 kiaN2 I2-sit8-ma2-li7 phah-si2 A-hi-kam e5 kiaN2 Ki-tai7-li7 i2-au7, tui3 Bi2-su-pa sou2 toa3--khi3 e5 ta-pou-lang5, iong2-su7, hu7-lu2, gin2-a2, thai3-kam3, koh si7 i tui3 Ki-pian3 toa3--lai5-e5.  17). In chiu7 khi2-sin kau3 Pek-li7-heng5 piN-a2 Kim-han2 e5 kheh-tiam3 theng5-hioh, siuN7 beh khi3 Ai-kip8.  18). Che si7 in-ui7 Ka-lek8-ti2 lang5 e5 ian5-kou3; in-ui7 Ni5-tham3-nga2 e5 kiaN2 I2-sit8-ma2-li7 u7 thai5-si2 A-hi-kam e5 kiaN2 Ki-tai7-li7, chiu7-si7 Pa-pi2-lun5 ong5 sou2 lip8 lai5 koan2-hat chit e5 thou2-toe7--e5, sou2-i2 in kiaN.

[42]	Cheng3 kun-tiuN2 kap Ka-li7-a e5 kiaN2 Iok-hap-lan5, kap Ho5-sa-nga2 e5 kiaN2 Ia5-sat-ni5-a, i2-kip8 cheng3 peh-siN3, tui3 soe3 kau3 toa7, long2 chin3-cheng5 lai5.  2). Tui3 sian-ti Ia5-li7-bi2 kong2, Kiu5 li2 chun2 goan2 ti7 li2 e5 bin7-cheng5 sou2 kiu5, thoe3 goan2 chiah e5 chhun e5 lang5 ki5-to2 Ia5-ho5-hoa li2 e5 Siong7-te3; goan2 pun2-jian5 chin-choe7, taN sou2-chhun-e5 chin-chio2, che si7 li2 chhin-bak8 khoaN3-kiN3--e5.  3). Goan7 Ia5-ho5-hoa li2 e5 Siong7-te3 chi2-si7 goan2 sou2 tioh8 kiaN5 e5 lou7, sou2 tioh8 choe3 e5 su7.  4). Sian-ti Ia5-li7-bi2 ka7 in kong2, Goa2 i2-keng thiaN-kiN3; ho2, goa2 beh chiau3 lin2 e5 oe7, ki5-to2 Ia5-ho5-hoa lin2 e5 Siong7-te3; bo5-lun7 Ia5-ho5-hoa in3 lin2 sim2-mih8, goa2 tek-khak long2 beh ka7 lin2 kong2, bo5 tui3 lin2 khng3-bat8 chit8-ku3.  5). Tui3 an2-ni in ka7 Ia5-li7-bi2 kong2, Goan2 na7 bo5 chiau3 Ia5-ho5-hoa li2 e5 Siong7-te3 chhe li2 lai5 kong2 it-chhe3 e5 oe7 khi3 kiaN5, chiu7 goan7 Ia5-ho5-hoa ti7 li2 goan2 e5 tiong-kan choe3 chin-sit8 tiong-sin3 e5 kan-cheng3.  6). Goan2 chit-si5 chhiaN2 li2 kau3 Ia5-ho5-hoa goan2 e5 Siong7-te3 e5 bin7-cheng5; I sou2 kong2--e5, bo5 lun7 si7 ho2 si7 phaiN2, goan2 long2 beh thiaN-than3 I e5 oe7; goan2 thiaN-than3 Ia5-ho5-hoa goan2 e5 Siong7-te3 e5 oe7, chiu7 thang tit-tioh8 heng-thong.
	7). Ke3 chap8-jit8, u7 Ia5-ho5-hoa e5 oe7 lim5-kau3 Ia5-li7-bi2.  8). I chiu7 chiong Ka-li7-a e5 kiaN2 Iok-hap-lan5, i2-kip8 kap i saN-kap ti7-teh e5 cheng3 kun-tiuN2, kap cheng3 peh-siN3, tui3 soe3 kau3 toa7, long2 kio3 in lai5;  9). tui3 in kong2, Ia5-ho5-hoa I2-sek-liat8 e5 Siong7-te3, chiu7-si7 lin2 chhe goa2 kau3 I e5 bin7-cheng5 lai5 hian3 lin2 sou2 kiu5--e5,  10). I an2-ni kong2, Lin2 na7 iu5-goan5 beh tiam3 ti7 chit sou2-chai7, Goa2 chiu7 beh kian3-cho7 lin2, bo5 hui2-hoai7 lin2; beh chai-poe5 lin2, bo5 puih8-chhut lin2; in-ui7 Goa2 u7 the3-hoe2 Goa2 sou2 kang3 hou7 lin2 e5 chai-e7.  11). Boh8-tit kiaN lin2 sou2 kiaN e5 Pa-pi2-lun5 ong5; Ia5-ho5-hoa kong2, Boh8-tit kiaN--i; in-ui7 Goa2 kap lin2 ti7-teh, beh chin2-kiu3 lin2, hou7 lin2 thoat-li7 i e5 chhiu2.  12). Goa2 beh lin5-bin2 lin2, hou7 in iah8 lin5-bin2 lin2; hou7 lin2 to3-lai5 pun2 sou2-chai7.  13). Siat-su2 lin2 kong2, Goan2 m7 tiam3 chit sou2-chai7, an2-ni chiu7-si7 lin2 m7 thiaN-than3 Ia5-ho5-hoa lin2 e5 Siong7-te3 e5 oe7.  14). Na7 kong2, M7--ah, goan2 beh jip8--khi3 Ai-kip8 toe7; ti7-hia bo5 khoaN3-kiN3 kau-chian3, bo5 thiaN-kiN3 sau3-kak e5 siaN, iah8 put-ti3 bo5 thang chiah8 lai5 iau-go7; goan2 beh toa3 hia khia7-khi3.  15). TaN lin2 Iu5-tai7 sou2 chhun e5 peh-siN3 ah, tioh8 thiaN Ia5-ho5-hoa e5 oe7; ban7-kun e5 Ia5-ho5-hoa I2-sek-liat8 e5 Siong7-te3 an2-ni kong2, Lin2 na7 keng3-jian5 ngi7-phiN7 beh khi3 Ai-kip8, toa3 hia kia3-kha,  16). chiu7 lin2 sou2 kiaN e5 to-kiam3 beh ti7-hia jip-tioh8 lin2 ti7 Ai-kip8 toe7; koh lin2 sou2 kiaN e5 ki-hng, beh ti7 Ai-kip8 toe7 ka7 lin2 te3-tiau5-tiau5; lin2 beh si2 ti7-hia.  17). KiN3-na7 ngi7-phiN7 beh khi3 Ai-kip8, kia3-kha ti7-hia e5 lang5, long2 beh an2-ni; in beh tui3 to-kiam3, tui3 ki-hng, tui3 un-ek8 lai5 si2; ki5-tiong bo5 chit8-e5 lau5--teh, iah8 bo5 chit8-e5 thoat-li7 Goa2 sou2 kang3 hou7 in e5 chai-e7.  18). In-ui7 ban7-kun e5 Ia5-ho5-hoa I2-sek-liat8 e5 Siong7-te3, an2-ni kong2, Goa2 u7 chaiN2-iuN7 chiong Goa2 e5 siu7-khi3 kap toa7 siu7-khi3 piaN3 ti7 Ia5-lou7-sat-leng2 khia7-khi2 e5 peh-siN3; lin2 khi3 Ai-kip8 e5 si5, Goa2 iah8 beh chiau3 an2-ni chiong Goa2 e5 toa7 siu7-khi3 piaN3 ti7 lin2 e5 sin-chiuN7; hou7 lin2 chiaN5-choe3 thang chiu3-chou2, thang gong5-ngiah8, thang loe2-me7, thang leng5-jiok8; lin2 iah8 bo5 koh khoaN3-kiN3 chit e5 sou2-chai7.  19). Lin2 Iu5-tai7 sou2 chhun e5 peh-siN3 ah, Ia5-ho5-hoa lun7-kau3 lin2 u7 kong2, Boh8-tit khi3 Ai-kip8; lin2 tioh8 khak-sit8 chai, goa2 kin-a2-jit8 u7 cheng3-beng5 khoan3-kai3 lin2 lah.  20). Lin2 kiaN5 chha-biu7 lian5-lui7 ka-ki7; in-ui7 lin2 chhe goa2 kau3 Ia5-ho5-hoa lin2 e5 Siong7-te3 hia, kong2, Kiu5 li2 thoe3 goan2 ki5-to2 Ia5-ho5-hoa, lan2 e5 Siong7-te3; chiau3 Ia5-ho5-hoa lan2 e5 Siong7-te3 it-chhe3 sou2 kong2--e5, ka7 goan2 kong2; goan2 beh kiaN5--i.  21). Goa2 kin-a2-jit8 u7 ka7 lin2 kong2 lah; na7-si7 lin2 e5 Siong7-te3 Ia5-ho5-hoa e5 siaN, kap I chhe goa2 it-chhe3 chi2-si7 lin2--e5, lin2 long2 bo5 chun-than3.  22). TaN lin2 tioh8 khak-sit8 chai, lin2 ti7 sou2 beh khi3 kia3-kha e5 toe7, beh tui3 to-kiam3, tui3 ki-hng, tui3 un-ek8 lai5 si2.

[43]	Ia5-li7-bi2 tui3 cheng3 peh-siN3 kong2 beng5-pek8 Ia5-ho5-hoa in e5 Siong7-te3 it-chhe3 e5 oe7, chiu7-si7 Ia5-ho5-hoa in e5 Siong7-te3 chhe--i sou2 kong2 it-chhe3 e5 oe7.  2). Ho5-sa-nga2 e5 kiaN2 A-sat-li7-nga2, kap Ka-li7-a e5 kiaN2 Iok-hap-lan5, kap it-chhe3 kiau-ngou7 e5 lang5, chiu7 tui3 Ia5-li7-bi2 kong2, Li2 kong2 bo5-iaN2 oe7, Ia5-ho5-hoa lan2 e5 Siong7-te3 peng7-bo5 chhe li2 lai5 kong2, Lin2 m7-thang khi3 Ai-kip8, lai5 kia3-kha ti7-hia;  3). che si7 Ni5-li7-a e5 kiaN2 Pa-liok8 kiau-so li2 hai7 goan2, beh chiong goan2 kau ti7 Ka-lek8-ti2 lang5 e5 chhiu2, hou7 in thai5-si2 goan2, a2-si7 liah8 goan2 kau3 Pa-pi2-lun5.  4). Tui3 an2-ni, Ka-li7-a e5 kiaN2 Iok-hap-lan5, kap it-chhe3 kun-tiuN2, kap cheng3 peh-siN3, m7 thiaN-than3 Ia5-ho5-hoa e5 oe7, lai5 tiam3 ti7 Iu5-tai7 toe7.  5). Ka-li7-a e5 kiaN2 Iok-hap-lan5, kap it-chhe3 e5 kun-tiuN2, chiu7 chiong chhun e5 Iu5-tai7 lang5, chiu7-si7 tui3 in siu7 koaN2--khi3 hiah e5 kok to3-lai5, beh kia3-kha ti7 Iu5-tai7 toe7--e5,  6). put-lun7 ta-pou-lang5, hu7-jin5-lang5, gin2-a2 kap ong5 hiah e5 cha-bou2-kiaN2, kap si7-oe7-tiuN2 Ni5-pou3-sat-lah8-tan3 sou2 lau5 lai5 kau-tai3 Sa-hoan e5 sun, A-hi-kam e5 kiaN2, Ki-tai7-li7 e5 cheng3-lang5, kap sian-ti Ia5-li7-bi2, i2-kip8 Ni5-li7-a e5 kiaN2 Pa-liok8, long2 toa3 khi3 Ai-kip8 toe7, kau3 Tap-pi2-lek8.  7). Che si7 in-ui7 in m7 thiaN-than3 Ia5-ho5-hoa e5 oe7.
	8). Ti7 Tap-pi2-lek8, Ia5-ho5-hoa e5 oe7 lim5-kau3 Ia5-li7-bi2 kong2,  9). Li2 tioh8 eng7 chhiu2 theh8 kui2-te3 toa7 liap8 chioh8, ti7 Iu5-tai7 lang5 e5 bin7-cheng5, khng3 ti7 thiap8-chng e5 he-thou5-lai7, chiu7-si7 ti7 Tap-pi2-lek8 Hoat-lo2 e5 ong5-kiong-mng5 hia;  10). ka7 in kong2, Ban7-kun e5 Ia5-ho5-hoa I2-sek-liat8 e5 Siong7-te3 an2-ni kong2, KhoaN3 ah, Goa2 beh tiau3 Goa2 e5 lou5-pok8 Pa-pi2-lun5 ong5 Ni5-pou3-kah-ni5-sat lai5; ti7 sou2 khng3 e5 chioh8-thau5-teng2, Goa2 beh an-ti3 i e5 po2-cho7, i beh ti7 hi2 chioh8-teng2 tah sui2 e5 pou3-piN5.  11). I beh lai5 kong-kek Ai-kip8 toe7, eng-kai si2-e5 chiu7 si2, eng-kai liah8-e5 chiu7 siu7-liah8, eng-kai hou7 to thai5-e5 chiu7 hou7 to thai5.  12). Goa2 ia7 beh khi2 he2 ti7 Ai-kip8 hiah e5 sin5-beng5 e5 bio7; i beh sio i, liah8 in khi3; i beh tit-tioh8 Ai-kip8 toe7 chhin-chhiuN7 bok8-chia2 chheng7 i e5 saN; tui3 hia an-jian5 chhut-khi3.  13). I tek-khak phah-chhui3 Ai-kip8 toe7 Pek-si7-bek8 tiau-khek e5 thiau7, eng7 he2 sio Ai-kip8 chiah e5 sin5-beng5 e5 bio7.

[44]	U7 oe7 lim5-kau3 Ia5-li7-bi2, lun7-kau3 it-chhe3 khia7-khi2 ti7 Ai-kip8 toe7 e5 Iu5-tai7 lang5; chiu7-si7 khia7-khi2 ti7 Bit8-toat8, Tap-pi2-lek8, Lo5-hut, Pa-thek-lo5 keng2-lai7 e5 Iu5-tai7 lang5, kong2,  2). Ban7-kun e5 Ia5-ho5-hoa I2-sek-liat8 e5 Siong7-te3 an2-ni kong2:  Goa2 sou2 kang3-loh8 ti7 Ia5-lou7-sat-leng2, kap Iu5-tai7 chiah e5 siaN5 it-chhe3 e5 chai-e7, lin2 long2 khoaN3-kiN3; khoaN3 ah, taN in long2 pha-hng, bo5 lang5 khia7-khi2.  3). Che si7 in-ui7 in sou2 kiaN5 e5 phaiN2, in khi3 sio-hiuN hok8-sai7 pat8 e5 siong7-te3, chiu7-si7 in kap lin2 i2-kip8 lin2 e5 liat8-chou2 sou2 m7-bat--e5; an2-ni jia2 Goa2 e5 siu7-khi3.  4). Chong2-si7 Goa2 bat chhe Goa2 e5 cheng3 lou5-pok8 sian-ti chiu7-kun7 lin2; si7 cha2-cha2 khi2-lai5 chhe i, kong2, Chhiat-chhiat goan7 lin2 m7-thang kiaN5 chit e5 kho2-ouN3 e5 su7, Goa2 sou2 oan3-hun7--e5.  5). Tok8-tok8 in bo5 thiaN, iah8 bo5 aN3 hi7-khang, bo5 oat8-tng2 li7-khui in e5 phaiN2; iu5-goan5 sio-hiuN ti7 pat8-ho7 e5 siong7-te3.  6). In-ui7 an2-ni, Goa2 e5 toa7 siu7-khi3 kap Goa2 e5 siu7-khi3 piaN3-chhut ti7 Iu5-tai7 chiah e5 siaN5, kap Ia5-lou7-sat-leng2 e5 koe-chhi7, chhin-chhiuN7 he2 toh8--khi2-lai5; ti3-kau3 in pha-hng leng2-cheng7; chhin-chhiuN7 kin-a2-jit8 an2-ni.  7). TaN Ia5-ho5-hoa ban7-kun e5 Siong7-te3, I2-sek-liat8 e5 Siong7-te3, an2-ni kong2, Lin2 siaN2-su7 kiaN5 chit e5 toa7 phaiN2, hai7 lin2 ka-ki7; hou7 lin2 e5 ta-pou-lang5, hu7-jin5-lang5, gin2-a2, kap chiah8-ni e5 eN-a2, long2 tui3 Iu5-tai7 tiong ka7 lin2 tu5-khi3, bo5 lau5 chit8-e5? Si7 in-ui7 lin2 eng7 lin2 e5 chhiu2 sou2 choe3--e5 kek Goa2 e5 siu7-khi3;  8). ti7 sou2 khi3 kia3-kha e5 Ai-kip8 toe7, sio-hiuN ti7 pat8-ho7 e5 siong7-te3, ti3-kau3 lin2 tu2-tioh8 chau5-biat8, ti7 thiN-e7 ban7-kok tiong, chiaN5-choe3 thang chiu3-chou2, thang leng5-jiok8--e5.  9). Li2 e5 liat8-chou2 e5 phaiN2, Iu5-tai7 liat8-ong5 e5 phaiN2, in e5 hou7-hui e5 phaiN2, lin2 ka-ki7 e5 phaiN2, lin2 e5 bou2 e5 phaiN2, chiu7-si7 ti7 Iu5-tai7 toe7, Ia5-lou7-sat-leng2 koe-chhi7 sou2 kiaN5--e5, lin2 boe7 ki3-tit mah?  10). In kau3-taN iau2 bo5 ka-ki7 khiam-pi, bo5 kiaN-hiaN5, bo5 chun-than3 Goa2 ti7 lin2 e5 bin7-cheng5, kap lin2 e5 liat8-chou2 e5 bin7-cheng5, sou2 siat Goa2 e5 hoat-tou7, Goa2 e5 lut8-le7.  11). Sou2-i2 ban7-kun e5 Ia5-ho5-hoa I2-sek-liat8 e5 Siong7-te3 an2-ni kong2, KhoaN3 ah, Goa2 beh ng3 lin2 piN3-bin7, kang3 chai-e7 ti3-kau3 chau5-biat8 Iu5-tai7 e5 cheng3-lang5.  12). Iu5-tai7 sou2 chhun e5 peh-siN3, ngi7-phiN7 khi3 Ai-kip8 toe7, beh ti7-hia kia3-kha--e5, Goa2 beh chhu2 lai5 biat8--in; in beh to2 ti7 Ai-kip8 toe7, in beh tui3 to-kiam3, tui3 ki-hng, lai5 biat8-bo5, tui3 soe3 kau3 toa7, long2 beh tui3 to-kiam3, tui3 ki-hng, lai5 si2; in beh chiaN5-choe3 thang chiu3-chou2, thang gong5-ngiah8, thang loe2-me7, thang leng5-jiok8--e5.  13). In-ui7 Goa2 beh eng7 to-kiam3, eng7 ki-hng, eng7 un-ek8, heng5-hoat8 khia7-khi2 Ai-kip8 toe7--e5; chhin-chhiuN7 Goa2 i2-keng heng5-hoat8 Ia5-lou7-sat-leng2 chit8-iuN7;  14). hou7 hiah-e5 khi3 Ai-kip8 toe7 sou2 chhun e5 Iu5-tai7 lang5, long2 boe7-tit thoat-li7, a2-si7 lau5-teh, thang to3-lai5 Iu5-tai7 toe7, chiu7-si7 in e5 sim chin him-bou7 to3-lai5 khia7-khi2 e5 sou2-chai7; in-ui7 tit-tioh8 thoat-li7--e5 e5 i2-goa7, bo5 chit8-e5 thang to3-lai5.
	15). Hiah-e5 toa3 ti7 Ai-kip8 toe7 Pa-thek-lo5 e5 lang5, kiN3-na7 chai in e5 bou2 bat tui3 pat8 e5 siong7-te3 sio-hiuN--e5, kap ti7 piN--thau5 teh-khia7 e5 cheng3 hu7-jin5, chu7-chip8 kui toa7-tin7, in3 Ia5-li7-bi2 kong2,  16). Li2 hong7 Ia5-ho5-hoa e5 mia5 tui3 goan2 sou2 kong2 e5 oe7, goan2 m7 thiaN--li2.  17). Goan2 koat-toan3 beh chiaN5 goan2 e5 chhui3 sou2 kong2 it-chhe3 e5 oe7, ng3 Thian-hou7 sio-hiuN, koan3-tian7, chiau3 goan2 kap goan2 e5 liat8-chou2, goan2 e5 kun-ong5, goan2 e5 kui3-chok8, ti7 Iu5-tai7 chiah e5 siaN5, kap Ia5-lou7-sat-leng2 e5 koe-chhi7, peng5-sou3 sou2 kiaN5--e5 chit8-iuN7; in-ui7 hit-si5 goan2 e5 sit8-but8 chhiong-chiok, hiong2-siu7 peng5-an; peng7-bo5 khoaN3-kiN3 chai-e7.  18). Chong2-si7 tui3 goan2 theng5-chi2 bo5 sio-hiuN, bo5 koan3-tian7 ti7 Thian-hou7, goan2 hoan2-tng2 khiam3-kheh it-chhe3; koh tui3 to-kiam3, tui3 ki-hng lai5 biat8-bo5.  19). Goan2 tui3 Thian-hou7 sio-hiuN koan3-tian7 e5 si5, goan2 choe3-piaN2 lai5 hok8-sai7 i, tui3 i koan3-tian7, goan2 tiong7-hu kiam2 bo5 hun7 mah?  20). Ia5-li7-bi2 chiu7 in3 hiah e5 peh-siN3, chiu7-si7 tui3 hiah e5 ta-pou hu7-jin5 eng7 chit e5 oe7 in3--i e5 peh-siN3, kong2,  21). Lin2 kap lin2 e5 liat8-chou2, lin2 e5 kun-ong5, lin2 e5 kui3-chok8, kap kok-lai7 e5 peh-siN3, ti7 Iu5-tai7 chiah e5 siaN5, kap Ia5-lou7-sat-leng2 koe-chhi7 sou2 sio e5 hiuN, Ia5-ho5-hoa kiam2 bo5 ki3-tit--in, sim-lai7 kiam2 bo5 siuN7 mah?  22). Ia5-ho5-hoa in-ui7 lin2 sou2 choe3 e5 phaiN2, sou2 kiaN5 kho2-ouN3 e5 su7, boe7 koh lun2--tit; sou2-i2 lin2 e5 toe7 pha-hng, chiaN5-choe3 thang gong5-ngiah8, thang chiu3-chou2, bo5 lang5 khia7-khi2, chhin-chhiuN7 kin-a2-jit8 chit-khoan2.  23). In-ui7 lin2 sio-hiuN, iah8 in-ui7 lin2 tek-choe7 Ia5-ho5-hoa, iah8 bo5 thiaN Ia5-ho5-hoa e5 oe7, bo5 than3 I e5 lut8-hoat, I e5 tiau5-le7, I e5 kan-cheng3 e5 oe7, sou2-i2 lin2 tu2-tioh8 chit e5 chai-e7, chhin-chhiuN7 kin-a2-jit8 chit-khoan2.
	24). Ia5-li7-bi2 koh tui3 cheng3 peh-siN3 kap cheng3 hu7-jin5-lang5 kong2, Lin2 ti7 Ai-kip8 toe7 it-chhe3 e5 Iu5-tai7 lang5, tioh8 thiaN Ia5-ho5-hoa e5 oe7.  25). Ban7-kun e5 Ia5-ho5-hoa I2-sek-liat8 e5 Siong7-te3 an2-ni kong2, Lin2 kap lin2 e5 bou2 bat eng7 chhui3 kong2, eng7 chhiu2 chiaN5--i, kong2, Goan2 sou2 he7 e5 goan7, koat-toan3 beh kiaN5--i, chiu7-si7 beh tui3 Thian-hou7 sio-hiuN, iah8 beh tui3 i koan3-tian7; taN choe3 li2 kian-kou3 li2 e5 goan7, lai5 kiaN5 li2 e5 goan7.  26). Sou2-i2 lin2 toa3 Ai-kip8 toe7 it-chhe3 e5 Iu5-tai7 lang5, tioh8 thiaN Ia5-ho5-hoa e5 oe7; Ia5-ho5-hoa kong2, KhoaN3 ah, Goa2 ki2 Goa2 e5 toa7-mia5 lai5 chiu3-choa7, ti7 Ai-kip8 choan5-toe7, Goa2 e5 mia5 bo5 koh hou7 Iu5-tai7 chok8 chit8-lang5 e5 chhui3 sou2 chheng-hou, kong2, Chu2 Ia5-ho5-hoa si7 eng2-oah8.  27). KhoaN3 ah, Goa2 beh ti3-i3 ti7 in, beh kang3 chai-e7, bo5 kang3 hok-khi3, ti7 Ai-kip8 toe7 it-chhe3 e5 Iu5-tai7 lang5 beh tui3 to-kiam3, tui3 ki-hng lai5 biat8-bo5, kau3 long2 liau2.  28). Thoat-li7 to-kiam3, beh tui3 Ai-kip8 toe7 to3-lai5 Iu5-tai7 toe7--e5, in e5 lang5-giah8 chin-chio2; hiah-e5 sou2 chhun e5 Iu5-tai7 lang5 khi3 Ai-kip8 toe7, beh ti7-hia kia3-kha-e5, beh chai chi7-chui7 e5 oe7 tit-tioh8 eng3-giam7, si7 Goa2-e5 a2-si7 in-e5.  29). Ia5-ho5-hoa kong2, Goa2 ti7 chit e5 sou2-chai7 beh heng5-hoat8 lin2, beh u7 chit e5 tiau7-thau5, hou7 lin2 chai Goa2 sou2 kong2 kang3 chai-e7 hou7 lin2 hiah e5 oe7 tek-khak eng3-giam7.  30). Ia5-ho5-hoa an2-ni kong2, KhoaN3 ah, Goa2 beh chiong Ai-kip8 ong5 Hoat-lo2 Hap8-hut-lah8 kau ti7 i e5 tui3-tek8 e5 chhiu2, kap siau3-siuN7 i e5 siN3-mia7 e5 lang5 e5 chhiu2; chhin-chhiuN7 Goa2 u7 chiong Iu5-tai7 ong5 Se-ti2-ka kau ti7 i e5 tui3-tek8, chiu7-si7 siau3-siuN7 i e5 siN3-mia7 e5 Pa-pi2-lun5 ong5 Ni5-pou3-kah-ni5-sat e5 chhiu2.

[45]	Iu5-tai7 ong5 Iok-se-a e5 kiaN2 Iok-nga2-keng3 si3--ni5, Ni5-li7-a e5 kiaN2, Pa-liok8, chiong sian-ti Ia5-li7-bi2 sou2 thoan5 hiah e5 oe7 ki3 ti7 chheh--nih;  2). hit-si5 Ia5-li7-bi2 tui3 i kong2, Pa-liok8 ah, Ia5-ho5-hoa I2-sek-liat8 e5 Siong7-te3 lun7-kau3 li2 u7 an2-ni kong2:  3). Li2 bat kong2, Goa2 u7 chai-e7 ah; Ia5-ho5-hoa ti7 goa2 thong3-khou2 e5 teng2-bin7 ke-thiN iu-chhiu5; goa2 thou2-khui3 kau3 ia3-sian7, boe7 tit-tioh8 peng5-an.  4). TaN li2 tioh8 an2-ni ka7 i kong2, Ia5-ho5-hoa an2-ni kong2, KhoaN3 ah, Goa2 sou2 kian3-lip8--e5, Goa2 beh thiah-hui2, Goa2 sou2 chai-cheng3--e5, Goa2 beh puih8--khi2-lai5; choan5-toe7 long2 an2-ni.  5). Li2 ui7 ka-ki7 tou5-bou5 toa7 tai7-chi3 mah? boh8-tit tou5-bou5.  KhoaN3 ah, in-ui7 Goa2 beh hou7 chai-e7 kang3-loh8 ti7 kiN3 u7 hiat-khi3--e5.  Chong2-si7 li2 bo5-lun7 khi3 toh-loh8, Goa2 beh hou7 li2 khioh--tioh8 ka-ki7 e5 siN3-mia7; che si7 Ia5-ho5-hoa kong2--e5.

[46]	Ia5-ho5-hoa e5 oe7 lim5-kau3 sian-ti Ia5-li7-bi2, lun7-khi2 liat8-kok e5 su7.  2). Lun7 Ai-kip8: si7 lun7 Ai-kip8 ong5 Hoat-lo2-ni5-ko e5 kun-peng, chat-iaN5 ti7 Pek-lat8 ho5-piN e5 Ka-ki-bi2-si, tng Iu5-tai7 ong5 Iok-se-a e5 kiaN2 Iok-nga2-keng3 si3--ni5 hou7 Pa-pi2-lun5 ong5 Ni5-pou3-kah-ni5-sat sou2 phah-pai7--e5.
	3). Lin2 tioh8 pi7-pan7 toa7-sio2 e5 tin5-pai5, khi3 kau-chian3.  4). Lin2 tioh8 tho3 be2, khia5 be2, ti3 khoe khia7--khi2-lai5; boa5 chhiuN, chheng7 chian3-kah.  5). Goa2 siaN2-su7 khoaN3-kiN3 an2-ni? in kiaN-hiaN5 the3-au7; in e5 iong2-su7 thai5-su, kin2-kin2 chau2, bo5 oat8-thau5; si3-chiu-ui5 u7 kiaN-hiaN5; che si7 Ia5-ho5-hoa kong2--e5.  6). Gau5-chau2-e5 chau2-boe7-li7, iong2-su7 boe7-oe7 thoat-li7; ti7 pak-hng, Pek-lat8 ho5-piN, in long2 tioh8-tak poah8-to2.  7). Chit-e5 chhin-chhiuN7 Ni5-lo5 ho5 tiong3-moa2, chhin-chhiuN7 kang-ho5 e5 chui2 gia5-eng2--e5, si7 chi7-chui7 ah?  8). Ai-kip8 chhin-chhiuN7 Ni5-lo5 ho5 tiong3-moa2, i e5 chui2 chhin-chhiuN7 kang-ho5 gia5-eng2; i e5 oe7 kong2, Goa2 beh chheng3-koaiN5, goa2 beh jia-kham3 pian3-toe7; goa2 beh hui2-hoai7 siaN5 kap ki5-tiong khia7-khi2 e5 peh-siN3.  9). Be2 tioh8 kin2 chiuN7--lai5; chhia tioh8 loan7-loan7 chau2; iong2-su7 tioh8 chhut--lai5; Kou2-sit8 kap Hut e5 lang5 long2 gia5 tin5-pai5; Lou7-tek e5 lang5 gau5 khui-keng.  10). In-ui7 hit-jit8 si7 Chu2, ban7-kun e5 Ia5-ho5-hoa e5 jit8, po3-siu5 e5 jit8, thang tui3 I e5 tui3-tek8 po3-siu5; to-kiam3 beh thun-chiah8 kau3-pa2, lim huih kau3-chui3; in-ui7 Chu2, ban7-kun e5 Ia5-ho5-hoa, ti7 pak-hng Pek-lat8 ho5-piN u7 hian3-che3 e5 su7.  11). Ai-kip8 e5 peh-siN3 ah, tioh8 chiuN7--khi3 Ki-liat8, lai5 chhu2 ju2-hiuN; li2 eng7 choe7-choe7 ioh8 si7 khang-khang; li2 boe7 tit-tioh8 i-ho2.  12). Liat8-pang thiaN-kiN3 li2 e5 leng5-jiok8; pian3-toe7 long2 si7 li2 ai-khau3 e5 siaN; in-ui7 iong2-su7 kap iong2-su7 saN-khap8, choe3 chit8-e7 poah8-to2.
	13). Ia5-ho5-hoa tui3 sian-ti Ia5-li7-bi2 sou2 kong2 e5 oe7, lun7-kau3 Pa-pi2-lun5 ong5 Ni5-pou3-kah-ni5-sat beh kau3, lai5 kong-kek Ai-kip8 toe7.
	14). Lin2 tioh8 po3-iong5 ti7 Ai-kip8, soan-pou3 ti7 Bit8-toat8, soan-pou3 ti7 Lo5-hut kap Tap-pi2-lek8, kong2, Tioh8 pai5-tui7, ka-ki7 pi7-pan7, in-ui7 to-kiam3 ti7 li2 e5 si3-ui5 teh thun-biat8.  15). Li2 e5 toa7-lat8--e5 chaiN2-iuN7 poah8-to2? in khia7 boe7 chai7, in-ui7 Ia5-ho5-hoa koaN2 in.  16). I hou7 choe7-choe7 lang5 poah8-to2; tai7-ke to2 saN-thah8; in chiu7 kong2, Khi2--lai5, lan2 to3--lai5 khi3 pun2-chok8, kau3 lan2 pun2 sou2-chai7, lai5 siam2-pi7 ap-che3 lan2 e5 to-kiam3.  17). In ti7-hia kio3 kong2, Ai-kip8 ong5 Hoat-lo2 put-ko3 si7 chit8 e5 siaN, i u7 phah-sng2 i e5 ki-hoe7.  18). Toa7 kun-ong5, I e5 mia5 ban7-kun e5 Ia5-ho5-hoa, kong2, Goa2 ki2 Goa2 e5 oah8-mia7 lai5 chiu3-choa7, i beh lai5 chhin-chhiuN7 soaN-tiong e5 Tha-pok8, chhin-chhiuN7 hai2-piN e5 Ka-bit8.  19). Khia7-khi2 ti7 Ai-kip8 e5 peh-siN3 ah, li2 tioh8 pi7-pan7 siu7-liah8 eng3-iong7 e5 mih8-kiaN7, in-ui7 Lo5-hut beh pha-hng sio-hui2, bo5 lang5 khia7-khi2.  20). Ai-kip8 si7 sui2 e5 gu5-cheng2-a2, tok8-tok8 tui3 pak-hng chhut e5 hui2-biat8 lai5 lah, lai5 lah.  21). Ki5-tiong kou3-chhiaN3 e5 peng, chhin-chhiuN7 tiau5-lai7 pui5 e5 gu5-a2, in oat8-tng2-sin choe3 chit8-e7 chau2, khia7-boe7-tiau5; in-ui7 in tu2-tioh8 hoan7-lan7 e5 jit8, siu7 heng5-hoat8 e5 si5 i2-keng kau3 lah.  22). I e5 siaN chhin-chhiuN7 choa5, teh kiaN5; tui3-tek8 beh kui-tin7 lai5, in beh kiah8 pou2-thau5 lai5 kong-kek--i, chhin-chhiuN7 chho3-chhiu7 e5 lang5 chit8-iuN7.  23). Ia5-ho5-hoa kong2, I e5 chhiu7-na5 sui-jian5 chin-bat8, in iah8 beh chho3 i; in-ui7 in pi2 chhau2-meh khah choe7, boe7-oe7 sng3--tit.  24). Ai-kip8 e5 peh-siN3 beh kian3-siau3, beh kau ti7 pak-hng e5 peh-siN3 e5 chhiu2.  25). Ban7-kun e5 Ia5-ho5-hoa, I2-sek-liat8 e5 Siong7-te3, kong2:  KhoaN3 ah, Goa2 beh heng5-hoat8 siok8 ti7 Lo5 e5 A-bun5, kap Hoat-lo2, kap Ai-kip8, kap i e5 sin5-beng5, kap i e5 kun-ong5; iah8 beh heng5-hoat8 Hoat-lo2, i2-kip8 oa2-kho3 i e5 lang5.  26). Goa2 beh chiong in kau ti7 siau3-siuN7 in e5 siN3-mia7 e5 lang5 e5 chhiu2, kap Pa-pi2-lun5 ong5 Ni5-pou3-kah-ni5-sat e5 chhiu2, kap i e5 jin5-sin5 e5 chhiu2; i2-au7 Ai-kip8 tek-khak koh u7 lang5 khia7-khi2, kap cha2-cheng5 chit8-iuN7; che si7 Ia5-ho5-hoa kong2--e5.
	27). Goa2 e5 lou5-pok8 Nga2-kok ah, li2 boh8-tit kiaN; I2-sek-liat8 ah, boh8-tit kiaN-hiaN5; khoaN3 ah, Goa2 beh tui3 hng7-hng7 e5 sou2-chai7 chin2-kiu3 li2; tui3 siu7-liah8--khi3 e5 toe7 chin2-kiu3 li2 e5 hou7-e3; Nga2-kok beh to3--lai5, tit-tioh8 an-cheng7, peng5-an, bo5 lang5 hou7 i kiaN-hiaN5.  28). Goa2 e5 lou5-pok8 Nga2-kok ah, boh8-tit kiaN-hiaN5, in-ui7 Goa2 kap li2 ti7-teh; iah8 beh chiong Goa2 sou2 koaN2 li2 kau3 hiah e5 kok it-chin7 chau5-biat8; chong2-si7 bo5 it-chin7 chau5-biat8 li2; beh chiau3 sou2 hap8-gi5--e5, chek-pi7 li2, toan3-toan3 boe7-oe7 bo5 heng5-hoat8 li2; che si7 Ia5-ho5-hoa kong2--e5.

[47]	Hoat-lo2 kong-kek Ka-sat e5 tai7-seng, u7 Ia5-ho5-hoa lun7 Hui-li7-su7 lang5 e5 oe7 lim5-kau3 sian-ti Ia5-li7-bi2.
	2). Ia5-ho5-hoa an2-ni kong2, KhoaN3 ah, u7 chui2 tui3 pak-hng chheng3--khi2-lai5, chiaN5-choe3 tiong3-moa2 e5 ho5, beh tiong3-moa2 chit e5 toe7, kap ki5-tiong sou2 u7-e5, kap siaN5 kap ki5-tiong sou2 khia7-khi2--e5; lang5 beh au5-kio3, keng2-lai7 khia7-khi2 e5 peh-siN3 beh thi5-khau3.  3). Ui7-tioh8 tui3-tek8 iong2 e5 be2, i e5 toe5 khok8-khok8-hau2 e5 siaN, ia7 ui7-tioh8 i hiah e5 chian3-chhia kin2-kin2 chau2, i e5 chhia-lun5 hu7-hu7-hau2, chiu7 chiah-e5 choe3 lau7-pe7--e5 chhiu2 nng2, bo5 oat8-thau5 khoaN3 i e5 kiaN2.  4). In-ui7 si5-jit8 kau3 lah, beh hui2-biat8 it-chhe3 e5 Hui-li7-su7 lang5, beh tui3 Chhui-lo5 Se-tun3 chian2-tu5 sou2 chhun pang-chan7 in--e5; in-ui7 Ia5-ho5-hoa beh hui2-biat8 Hui-li7-su7 lang5, Ka-hui-thok hai2-su7 sou2 chhun e5 peh-siN3.  5). Ka-sat i2-keng bo5 poaN3-ki thau5-mng5; A-sit8-ki-lun5 kui ti7 bo5; soaN-kok sou2 chhun--e5, li2 ka-ki7 koah-bah, beh kau3 joa7-ku2 ah?  6). Ia5-ho5-hoa e5 to-kiam3 ah, li2 beh kau3 ti7-si5 chiah soah? tioh8 kiu jip8 li2 e5 to-siu3, an-cheng7 bo5 tin2-tang7.  7). Ia5-ho5-hoa i2-keng beng7-leng7 li2 kong-kek A-sit8-ki-lun5, kong-kek hai2-piN e5 toe7; I i2-keng phai3 li2 tiaN7-tioh8, li2 thai2-tho2 oe7 theng5-chi2 ah?

[48]	Lun7 Mou5-ap. Ban7-kun e5 Ia5-ho5-hoa I2-sek-liat8 e5 Siong7-te3 an2-ni kong2, Ni5-pho u7 chai-e7 ah, in-ui7 siu7 hui2-hoai7; Ki-liat8-teng5 tu2-tioh8 kian3-siau3, siu7-chhu2; Bi2-su-ka tu2-tioh8 kian3-siau3, siu7 pai7-hoai7.  2). Mou5-ap bo5 koh siu7 o-lo2, u7 lang5 ti7 Hi-sit8-pun2 siat ke3-bou5 beh hai7 i; kong2, Lai5 lah, lan2 ka7 i chian2-tu5, hou7 i bo5 koh chiaN5-choe3 kok.  Ma2-tek-bian5 ah, li2 iah8 tioh8 cheng7-cheng7, boh8 choe3 siaN; to-kiam3 beh tui-koaN2 li2.  3). Tui3 Ho5-lo5-liam7 u7 au5-kio3 e5 siaN, u7 chhiuN2-kiap kap toa7 e5 hui2-biat8.  4). Mou5-ap tu2-tioh8 hui2-biat8, i e5 gin2-a2 hau2 e5 siaN hou7 lang5 thiaN-kiN3.  5). In-ui7 lang5 peh-chiuN7 Lou2-hi e5 soaN-phiaN5, na2-kiaN5 na2-khau3; loh8 Ho5-lo5-liam7 e5 soaN-phiaN5, thiaN-kiN3 hui2-biat8 ai-khau3 e5 siaN.  6). Lin2 tioh8 to5-chau2, ka-ki7 kiu3 siN3-mia7; chhin-chhiuN7 khong3-ia2 e5 tou7-siong5.  7). Li2 in-ui7 oa2-kho3 ka-ki7 e5 sou2-choe3, kap ka-ki7 e5 chai5-po2, iah8 beh siu7-liah8.  Ki-boat kap siok8 i e5 che3-si kui3-chok8, iah8 beh choe3-chit8-e7 siu7 chhian-i5.  8). KiaN5 hui2-biat8--e5, beh kau3 tak8 e5 siaN5; bo5 chit8 e5 siaN5 oe7 bian2-tit; soaN-kok beh ti3-kau3 pai7-loh8, piN5-iuN5 beh siu7 hui2-hoai7, chiau3 Ia5-ho5-hoa sou2 kong2--e5.  9). Tioh8 eng7 sit8 hou7 Mou5-ap, hou7 i pe-chau2; i chiah e5 siaN5 beh ti3-kau3 pha-hng, bo5 lang5 khia7-khi2.  10). Chhin3-chhin3 chhai2-chhai2 choe3 Ia5-ho5-hoa e5 kang--e5, tioh8 siu7 chiu3-chou2; kim3-chi2 i e5 to bak-tioh8 huih--e5, tioh8 siu7 chiu3-chou2.  11). Mou5-ap tui3 siau3-lian5 i2-lai5, siong5-siong5 hiong2-siu7 peng5-an; chhin-chhiuN7 che7-chheng e5 chiu2, bo5 tui3 chit e5 khi3-ku7 piaN3 ti7 pat8 e5 khi3-ku7; iah8 be7 bat siu7-liah8; in-ui7 an2-ni i e5 goan5-bi7 iau2 ti7-teh, khi3-bi7 be7 pian3.  12). Ia5-ho5-hoa kong2, KhoaN3 ah, jit8-chi2 beh kau3, Goa2 beh chhe piaN3-chiu2--e5 khi3 i hia, ka7 i piaN3-chhut--lai5; piaN3-khang i e5 khi3-ku7, phah-phoa3 i e5 chiu2-ang3.  13). Mou5-ap beh ui7-tioh8 Ki-boat lai5 kian3-siau3, chhin-chhiuN7 I2-sek-liat8-ke ui7-tioh8 in sou2 oa2-kho3 e5 Pek-tek8-li7 lai5 kian3-siau3 chit8-iuN7.  14). Li2 chaiN2-iuN7 kong2, Goan2 si7 iong2-su7, si7 u7 lat8 thang kau-chian3 e5 lang5?  15). Mou5-ap piN3-choe3 pha-hng, tui3-tek8 chiuN7-khi3, jip8 i hiah e5 siaN5; sou2 keng2-soan2 e5 siau3-lian5 lang5 loh8-khi3 tu2-tioh8 thai5-si2; che si7 Kun-ong5, mia5 choe3 ban7-kun e5 Ia5-ho5-hoa, kong2--e5.  16). Mou5-ap e5 chai-e7 kun7 lah, i e5 hoan7-lan7 kin2-kin2 kau3.  17). KiN3-na7 ti7 i e5 chiu-ui5, bat i e5 mia5--e5, lin2 long2 tioh8 ui7 i pi-siong; kong2, Hit e5 iong2 e5 thui5, sui2 e5 koaiN2-a2, thai2 oe7 chih8 kau3 an2-ni?  18). Toa3 ti7 Ti2-pun2 e5 peh-siN3 ah, tioh8 tui3 li2 eng5-kng e5 ui7 loh8-lai5, che7 ti7 ta-so3 e5 toe7; in-ui7 hui2-biat8 Mou5-ap--e5 chiuN7-lai5 kong-kek li2, hui2-hoai7 li2 hiah e5 oe7-sou2.  19). Toa3 ti7 A-lo5-jiN2--e5 ah, tioh8 khia7 ti7 lou7-piN koan-khoaN3, mng7 to5-chau2 e5 ta-pou-lang5, kap thoat-li7 e5 hu7-jin5-lang5, kong2, Si7 sim2-mih8 tai7-chi3 ah?  20). Mou5-ap in-ui7 hui2-hoai7 lai5 kian3-siau3, lin2 tioh8 thi5-khau3 au5-kio3; tioh8 ti7 A-lun3 po3-ko3, kong2, Mou5-ap piN3-choe3 pha-hng.  21). Heng5-hoat8 i2-keng kau3 ti7 piN5-iuN5 e5 toe7, ti7 Ho5-lun5, ti7 Nga2-chap8, ti7 Bi2-hoat-ap;  22). ti7 Ti2-pun2, ti7 Ni5-pho, ti7 Pek-te-pi2-lah8-thai3-im;  23). ti7 Ki-liat8-teng5, ti7 Pek-ka-boat8, ti7 Pek-bi2-un;  24). ti7 Ka-liok8, ti7 Pho-su-lah8, kap Mou5-ap toe7 hng7-kun7 sou2 u7 e5 siaN5.  25). Mou5-ap e5 kak chho3-tng7 lah, i e5 chhiu2-kut at-chih8 lah; che si7 Ia5-ho5-hoa kong2--e5.  26). Lin2 tioh8 hou7 Mou5-ap chiu2-chui3; in-ui7 i chu7-ko, poe7-gek8 Ia5-ho5-hoa; i beh ti7 i sou2 thou3 e5 tiong-kan ko7-lai5 ko7-khi3; koh beh hou7 lang5 thi2-chhio3.  27). I2-sek-liat8 kiam2 m7-bat hou7 li2 thi2-chhio3 mah? i kiam2 si7 ti7 chhat8 e5 tiong-kan hou7 lang5 chha5-chhut mah? in-ui7 li2 tak8-pai2 kong2-khi2 i e5 si5, chiu7 io5-thau5 poaN7-hi7.  28). Khia7-khi2 ti7 Mou5-ap--e5 ah, lin2 tioh8 li7-khui chiah e5 siaN5, khia7-khi2 ti7 chioh8-poaN5; chhin-chhiuN7 ka-chui choh-siu7 ti7 khang-khau2 e5 piN.  29). Goan2 u7 thiaN-kiN3 Mou5-ap e5 kiau-ngou7, i e5 kiau-ngou7 kau3-kek8; i e5 chu7-ko, i e5 kiau-ngou7, i e5 bu2-ban7, chun5-sim ka-ki7 liah8 choe3-toa7.  30). Ia5-ho5-hoa kong2, Goa2 chai i e5 siu7-khi3, kap i khang-khang e5 khoa-khau2, sou2-kiaN5 si7 khang-khang.  31). In-ui7 an2-ni, goa2 beh ui7-tioh8 Mou5-ap thi5-khau3, goa2 beh ui7-tioh8 Mou5-ap choan5-toe7 au5-kio3; in beh ui7-tioh8 Kiat-jiN2-hap-liat8-siat e5 lang5 thou2-khui3.  32). Se-pi2-ma2 e5 phu5-to5-chhiu7 ah, goa2 ui7-tioh8 li2 thi5-khau3, pi2 Nga2-sia7 lang5 e5 thi5-khau3 khah siong-tiong7; li2 e5 ki thoaN3-ke3 hai2, tit8-tit8 chhun kau3 Nga2-sia7 e5 hai2; hit e5 kiaN5 hui2-biat8--e5 i2-keng lim5-kau3 li2 beh siu-seng5 e5 ke2-chi2, kap li2 e5 phu5-to5.  33). Pui5 e5 chhan5 kap Mou5-ap toe7, i e5 hoaN-hi2 khoai3-lok8 long2 bo5--khi3.  Goa2 hou7 chiu2-khut e5 chiu2 bo5--khi3; bo5 lang5 tah8 chiu2, chhut hoaN-hi2 e5 siaN, hit e5 siaN m7-si7 hoaN-hi2 e5 siaN.  34). In-ui7 Hi-sit8-pun2 ai-siong e5 siaN thang3-kau3 I2-li7-a-li7, tit8-tit8 kau3 Nga2-chap8, koh tui3 So2-jiN2 kau3 Ho5-lo5-liam7, tit8-kau3 I-ki-lah8 Si-li7-si-a, in-ui7 Leng5-lim5 e5 chui2 tek-khak kou-ta5.  35). Ia5-ho5-hoa kong2, Goa2 beh ti7 Mou5-ap toe7, hou7 hit e5 hian3-che3 ti7 soaN-thau5-toaN5--e5 kap hit e5 sio-hiuN ti7 i hiah e5 sin5-beng5--e5, long2 soah.  36). In-ui7 an2-ni, goa2 e5 sim ui7-tioh8 Mou5-ap chhin-chhiuN7 phin2-siau teh tan5; goa2 e5 sim ui7-tioh8 Kiat-jiN2-hap-liat8-siat lang5 chhin-chhiuN7 phin2-siau teh tan5; in-ui7 in sou2 chek-chu7 e5 chai5-but8 long2 bo5--khi3.  37). Thau5-khak tak8-e5 kng-kho7-kho7, chhui3-chhiu tak8-e5 chian2 te2-te2, chhiu2-kut tak8-e5 koah-siong, io ha5 moa5-pou3.  38). Ti7 Mou5-ap tak8-keng e5 chhu3-teng2, kap i hiah e5 koe-chhi7, tak8 sou2-chai7 u7 thi5-khau3; in-ui7 Goa2 kong-phoa3 Mou5-ap, chhin-chhiuN7 kong3-phoa3 m7-teng3-i3 e5 khi3-ku7.  Che si7 Ia5-ho5-hoa kong2--e5.  39). I hui2-hoai7 kau3 an2-ni! in thi5-khau3 kau3 an2-ni!  Mou5-ap kian3-siau3 oat8-to3-tng2 kau3 an2-ni! chhin-chhiuN7 an2-ni, Mou5-ap beh hou7 si3-ui5 e5 lang5 thi2-chhio3 gong5-ngiah8.  40). In-ui7 Ia5-ho5-hoa an2-ni kong2, KhoaN3 ah, i beh chhin-chhiuN7 eng-chiau2 pe--lai5, thi2-khui i e5 sit8 ti7 Mou5-ap.  41). Ka-liok8 hou7 lang5 chhu2--khi3, hiah e5 oe7-sou2 hou7 lang5 chiam3--khi3; kau3 hit-jit8, Mou5-ap chiah e5 iong2-su7 e5 sim chhin-chhiuN7 beh siN-kiaN2 e5 hu7-jin5-lang5 e5 sim.  42). Mou5-ap beh tu2-tioh8 hui2-biat8, bo5 koh chiaN5-choe3 kok; in-ui7 in chu7-ko, poe7-gek8 Ia5-ho5-hoa.  43). Ia5-ho5-hoa kong2, Mou5-ap khia7-khi2 e5 peh-siN3 ah, kiaN-hiaN5, ham7-khiN, oah8-tauh, long2 kau3 ti7 li2.  44). Chau2-pi7 kiaN-hiaN5-e5, beh poah8-loh8 ham7-khiN; tui3 ham7-khiN peh--khi2-lai5 e5, beh hou7 oah8-tauh tauh-tioh8; in-ui7 Goa2 beh hou7 heng5-hoat8 e5 ni5 lim5-kau3 Mou5-ap; che si7 Ia5-ho5-hoa kong2--e5.  45). Hiah e5 to5-chau2--e5 khui3-lat8 chin7, khia7 ti7 Hi-sit8-pun2 im3-ng2-e7; chong2-si7 he2 tui3 Hi-sit8-pun2 chhut, he2-iam7 tui3 Se-hong5 hoat, it-chin7 sio Mou5-ap e5 pian-kai3, kap chok-loan7 e5 lang5 thau5-khak e5 teng2-bin7.  46). Mou5-ap ah, li2 u7 chai-e7; Ki-boat e5 peh-siN3 biat8-bo5 lah, li2 e5 cheng3-kiaN2 hou7 lang5 liah8--khi3, li2 e5 cheng3 cha-bou2-kiaN2 choe3 siu7-liah8--e5.  47). Ia5-ho5-hoa kong2, Chong2-si7 kau3 jit8-au7, Goa2 beh hou7 Mou5-ap siu7-liah8 e5 lang5 to3-tng2.  Lun7 Mou5-ap siu7 sim2-phoaN3 e5 oe7, kau3 chia ui5-chi2.

[49]	Lun7 A-bun5.  Ia5-ho5-hoa an2-ni kong2, I2-sek-liat8 bo5 kiaN2 mah? bo5 hou7-su5 mah? Ma2-lek8-kham chaiN2-iuN7 tit-tioh8 Ka-tek e5 toe7 choe3 giap8, i e5 peh-siN3 chaiN2-iuN7 khia7-khi2 i tiong-kan hiah e5 siaN5?  2). Ia5-ho5-hoa kong2, KhoaN3 ah, jit8-chi2 beh kau3, Goa2 beh hou7 kau-chian3 e5 siaN thiaN ti7 A-bun5 chok8 e5 Lah8-pa, i beh chiaN5-choe3 pha-hng e5 thou5-tui; i chiah e5 siaN5 beh hou7 he2 sio; cheng5 chiam3 I2-sek-liat8--e5, taN beh hou7 I2-sek-liat8 chiam3 to3-tng2; che si7 Ia5-ho5-hoa kong2--e5.  3). Hi-sit8-pun2 ah, li2 tioh8 ai-khau3, in-ui7 Gai7 e5 siaN5 piN3-choe3 pha-hng; Lah8-pa e5 peh-siN3 ah, tioh8 au5-kio3, eng7 moa5-pou3 ha5-io; tioh8 thi5-khau3, kiaN5-lai5 kiaN5-khi3 ti7 li5-pa-tiong; in-ui7 Ma2-lek8-kham kap i e5 che3-si kui3-chok8 beh choe3 chit8-e7 hou7 lang5 liah8-khi3.  4). Poe7-gek8 e5 peh-siN3 ah, lin2 siaN2-su7 in-ui7 hiah e5 soaN-kok, chiu7-si7 chui2 lun7-tek8 e5 soaN-kok, lai5 khoa-khau2 ah? li2 oa2-kho3 chai5-po2, kong2, Chi7-chui7 oe7 lai5 kau3 goan2 chia.  5). Chu2 ban7-kun e5 Ia5-ho5-hoa an2-ni kong2, KhoaN3 ah, Goa2 beh hou7 kiaN-hiaN5 tui3 si3-ui5 lim5-kau3 lin2; lin2 beh siu7 koaN2-chhut, tak8-lang5 tit8-tit8 khi3; chau2 bo5 lou7--e5, bo5 lang5 thang chu7-chip8.  6). Chong2-si7 au7-lai5 Goa2 beh hou7 A-bun5 chok8 siu7-liah8 e5 lang5 to3-tng2; che si7 Ia5-ho5-hoa kong2--e5.
	7). Lun7 I2-tong.  Ban7-kun e5 Ia5-ho5-hoa an2-ni kong2, Ti7 The5-ban7 bo5 koh u7 ti3-hui7 mah? Chhang-mia5 e5 lang5 bo5 koh u7 ke3-ek8 mah? in e5 ti3-hui7 bo5--khi3 mah?  8). Ti2-tan3 e5 peh-siN3 ah, the3--khi3 ah, to5-chau2 ah, bih khi3 bat8 ah; in-ui7 Goa2 heng5-hoat8 I2-so3 e5 si5, beh hou7 i e5 chai-e7 kau3 ti7 i.  9). Ban2 phu5-to5--e5 na7 kau3 li2 hia ban2, kiam2 bo5 iau2 lau5 kui2-liap8-a2 mah? chhat8 na7 mi5--si5 lai5, kiam2 m7-si7 sng2-tng7 kau3 moa2-i3 na7-tiaN7?  10). Chong2-si7 Goa2 hou7 I2-so3 kng-liu-liu, lou7-hian7 i khng3-bat8 e5 sou2-chai7, ti3-kau3 bo5 te3 thang bih; i e5 hou7-e3, i e5 hiaN-ti7, i e5 chhu3-piN long2 sit-pai7; i iah8 kui ti7 bo5.  11). Tioh8 chiong li2 bo5-pe7 e5 kiaN2 pang3-he7-teh, Goa2 beh po2-choan5 in oah8; li2 chiah e5 koaN2-hu7, iah8 tioh8 oa2-kho3 goa2.  12). In-ui7 Ia5-ho5-hoa an2-ni kong2, KhoaN3 ah, pun2 m7 eng-kai lim hit e5 poe--e5, tek-khak beh lim--i, boh8-kioh li2, li2 kiam2 oe7 it-chin7 bian2 heng5-hoat8 mah? li2 tek-khak boe7 bian2-tit heng5-hoat8, li2 tek-khak tioh8 lim--i.  13). Ia5-ho5-hoa kong2, Goa2 ki2 ka-ki7 lai5 chiu3-choa7, Pho-su-lah8 beh chiaN5-choe3 thang gong5-ngiah8, thang leng5-jiok8, thang chiu3-chou2, koh hong-hoe3; i long2-chong2 e5 siaN5 beh eng2-oan2 piN3-choe3 pha-hng.  14). Goa2 tui3 Ia5-ho5-hoa hia thiaN-kiN3 siau-sit, iah8 u7 su3-chia2 hong7-chhe khi3 liat8-kok, kong2, Lin2 tioh8 chu7-chip8 lai5 kong-kek i, tioh8 khi2-lai5 kau-chian3.  15). In-ui7 Goa2 hou7 li2 ti7 liat8-kok-tiong choe3 bi5-soe3, hou7 lang5 khoaN3-khin.  16). Khia7-khi2 chioh8-tong7-lai7, pe2-siu2 soaN-teng2--e5 ah, li2 e5 ui-hong, li2 sim-lai7 e5 kiau-ngou7 ka-ki7 phian3; li2 sui-jian5 chhin-chhiuN7 eng-chiau2, choh li2 e5 siu7 ti7 koaiN5 e5 sou2-chai7, Goa2 beh tui3 hia ka7 li2 chhu2-loh8-lai5; che si7 Ia5-ho5-hoa kong2--e5.  17). I2-tong beh chiaN5-choe3 thang gong5-ngiah8--e5, kiN3-na7 tui3 hia ke3--e5, tek-khak beh ki5-koai3, in-ui7 i sou2 tu2-tioh8 it-chhe3 e5 chai-e7, lai5 thi2-chhio3 i.  18). Ia5-ho5-hoa kong2, Tek-khak bo5 lang5 khia7-khi2 ti7-hia, iah8 bo5 lang5 kia3-kha ti7-hia; si7 beh chhin-chhiuN7 Sou2-to-ma2, Go5-mou5-lah8, kap hu7-kun7 e5 siaN5 to2-hoai7 chit8-iuN7.  19). KhoaN3 ah, i beh chhin-chhiuN7 sai, tui3 Iok-tan3 ho5-piN e5 chhiu7-na5 khi2--lai5, kong-kek kian-kou3 khia7-khi2 e5 sou2-chai7; bak8-nih-ku2 Goa2 beh hou7 in to5-chau2, li7-khui chit e5 sou2-chai7.  Chi7-chui7 siu7 keng2-soan2, Goa2 chiu7 phai3 i ti7-li2 chit e5 toe7; chi7-chui7 oe7 pi2--tit Goa2? chi7-chui7 oe7 ka7 Goa2 teng7 chit8 e5 ki5 ah? u7 sim2-mih8 bok8-chia2 oe7 khia7 ti7 Goa2 e5 bin7-cheng5 ah?  20). Sou2-i2 lin2 tioh8 thiaN Ia5-ho5-hoa sou2 ke3-ek8 kong-kek I2-tong e5 ke3-chhek; i2-kip8 I sou2 chu3-tiaN7 kong-kek The5-ban7 khia7-khi2 e5 peh-siN3 e5 chi2-i3; in tiaN7-tioh8 beh chiong hiah e5 iuN5-kun5 e5 soe3--e5 thoa--khi3; I iah8 beh hou7 in khia7-khi2 e5 sou2-chai7 hong-hoe3.  21). In-ui7 in to2-hoai7 e5 siaN, toe7 chiu7 tin2-tang7; in au5-kio3 e5 siaN, thiaN kau3 Ang5-hai2.  22). KhoaN3 ah, i beh khi2--lai5, chhin-chhiuN7 eng-chiau2 pe--lai5, thi2-khui i e5 sit8 ti7 Pho-su-lah8; kau3 hit-jit8, I2-tong chiah e5 iong2-su7 e5 sim chhin-chhiuN7 beh siN-kiaN2 e5 hu7-jin5-lang5 e5 sim.
	23). Lun7 Tai7-ma2-sek.  Hap-ma2 kap A-jiN2-poat8 kian3-siau3, in-ui7 in thiaN-kiN3 phaiN2 siau-sit, chiu7 sit-taN2; hai2-bin7 u7 iu-chhiu5, boe7 peng5-cheng7.  24). Tai7-ma2-sek soe-jiok8, oat8-tng2-sin beh to5-chau2, ngiauh8-ngiauh8-chhoah, chiong i liah8-tiau5-tiau5; thong3-khou2 iu-chhiu5 chiong i khiu2-tiau5-tiau5, chhin-chhiuN7 beh siN-kiaN2 e5 hu7-jin5-lang5 chit8-iuN7.  25). Thang o-lo2 e5 siaN5, chiu7-si7 Goa2 sou2 hoaN-hi2 e5 siaN5, chaiN2-iuN7 siu7 pang3-sak kau3 an2-ni?  26). I e5 siau3-lian5 lang5 beh ti7 i e5 koe-chhi7 to2--loh8-khi3; tng hit-jit8 i it-chhe3 e5 peng-teng beh biat8-bo5; che si7 ban7-kun e5 Ia5-ho5-hoa kong2--e5.  27). Goa2 iah8 beh hou7 he2 toh8 ti7 Tai7-ma2-sek e5 siaN5-chhiuN5, sio-biat8 Pian7-hap-tat8 e5 kiong-tian7.
	28). Lun7 Ki-tat8 kap Ha7-so2 chiah e5 kok, chiu7-si7 Pa-pi2-lun5 ong5 Ni5-pou3-kah-ni5-sat sou2 phah--e5, Ia5-ho5-hoa an2-ni kong2:  Li2 khi2-lai5, chiuN7--khi3 Ki-tat8, chau5-biat8 tang-hng e5 lang5.  29). In e5 pou3-piN5 kap iuN5-kun5, lang5 beh chhiuN2--khi3; chiong tiuN3-pak kap it-chhe3 e5 khi3-ku7, kap lok8-to5, chhiuN2 choe3 ka-ki7 e5; lang5 tui3 in hoah kong2, Si3-ui5 long2 u7 kiaN-hiaN5.  30). Ia5-ho5-hoa kong2, Ha7-so2 khia7-khi2 e5 peh-siN3 ah, tioh8 to5-chau2, chau2-khi3-hng7, bih-khi3-bat8; in-ui7 Pa-pi2-lun5 ong5 Ni5-pou3-kah-ni5-sat siat-ke3 beh hai7 lin2, tiaN7-tioh8 i3-su3 beh kong-kek lin2.  31). Ia5-ho5-hoa kong2, Khi2--lai5, chiuN7--khi3 kong-kek an-jian5 khia7-khi2 bo5 khoa3-lu7 e5 chok8, in bo5 mng5-hou7, bo5 mng5-chhoaN3, si7 ka-ki7 khia7-khi2--e5.  32). In e5 lok8-to5 beh hou7 lang5 chhiuN2--khi3; in choe7-choe7 cheng-siN beh hou7 lang5 kiap--khi3; kiN3-na7 thi3 pin3-piN--e5, beh koaN2-soaN3 in ti7 si3-hng; hou7 chai-e7 tui3 si3-ui5 kau3 ti7 in; che si7 Ia5-ho5-hoa kong2--e5.  33). Ha7-so2 beh chiaN5-choe3 ia2-kau2 tiam3 e5 sou2-chai7, eng2-oan2 chhiN-chhin3, bo5 lang5 ti7-hia khia7-khi2, iah8 bo5 lang5 ti7-hia kia3-kha.
	34). Iu5-tai7 ong5 Se-ti2-ka khi2-thau5 che7-ui7 e5 si5, Ia5-ho5-hoa lun7 I2-lan5 e5 oe7 lim5-kau3 sian-ti Ia5-li7-bi2 kong2,  35). Ban7-kun e5 Ia5-ho5-hoa an2-ni kong2, KhoaN3 ah, Goa2 beh at-chih8 I2-lan5 lang5 e5 keng, chiu7-si7 in siong7-teng2 e5 khui3-lat8.  36). Goa2 beh hou7 si3-bin7 e5 hong tui3 thiN e5 si3-bin7 chhe--lai5, lim5-kau3 I2-lan5 lang5, chiong in koaN2-soaN3 ti7 si3-hng; I2-lan5 siu7 koaN2-soaN3 e5 lang5 bo5 chit8-kok bo5 kau3.  37). Ia5-ho5-hoa kong2, Goa2 beh hou7 I2-lan5 lang5 ti7 tui3-tek8 e5 bin7-cheng5 kap siau3-siuN7 in e5 siN3-mia7 e5 lang5 e5 bin7-cheng5 lai5 kiaN-hiaN5; Goa2 ia7 beh hou7 chai-e7, chiu7-si7 Goa2 e5 toa7 siu7-khi3, lim5-kau3 in; koh beh hou7 to-kiam3 tui-jip in, kau3 it-chin7 biat8 in.  38). Goa2 beh siat-lip8 Goa2 e5 po2-cho7 ti7 I2-lan5, tui3-hia tu5--khi3 kun-ong5 kap kui3-chok8; che si7 Ia5-ho5-hoa kong2--e5.  39). Chong2-si7 kau3 jit8-au7, Goa2 beh hou7 I2-lan5 siu7-liah8 e5 lang5 to3--lai5; che si7 Ia5-ho5-hoa kong2--e5.

[50]	Ia5-ho5-hoa thok sian-ti Ia5-li7-bi2 lun7 Pa-pi2-lun5, lun7 Ka-lek8-ti2 lang5 e5 toe7, sou2 kong2 e5 oe7.
	2). Lin2 tioh8 thoan5-pou3 ti7 liat8-pang-tiong hou7 in thiaN-kiN3, tioh8 khia7 toa7-ki5; tioh8 hou7 in thiaN-kiN3, m7-thang un2-moa5; kong2, Pa-pi2-lun5 siu7 kong-phoa3, Pi2-lek8 kian3-siau3, Bi2-lo5-tat8 phah-phaiN2, i e5 put8 long2 kian3-siau3, i e5 ngou2-siong7 long2 phah-phaiN2.  3). In-ui7 u7 chit8-kok tui3 pak-hng khi2-lai5 kong-kek i, beh hou7 i e5 toe7 pha-hng, bo5 lang5 khia7-khi2; lang5 kap cheng-siN long2 chau2--khi3.  4). Ia5-ho5-hoa kong2, Hit-jit8 hit-si5 I2-sek-liat8 lang5 beh lai5, in beh kap Iu5-tai7 lang5 saN-kap lai5, in beh kiaN5-lou7, na2-kiaN5 na2-hau2, lai5 chhe7 in e5 Siong7-te3 Ia5-ho5-hoa.  5). In mng7 Sek-an e5 su7, bin7 ng3-hia, kong2, Lai5--lah, lin2 tioh8 kiat eng2-oan2 bo5 boe7-ki3-tit e5 iok, lai5 kap Ia5-ho5-hoa lian5-hap8.
	6). Goa2 e5 peh-siN3 choe3 be5-lou7 e5 iuN5; in e5 bok8-chia2 hou7 in kiaN5 chha-lou7; hou7 in oat--khi3 soaN--nih; in tui3 toa7-soaN kiaN5 kau3 sio2-soaN, boe7-ki3-tit in an-hioh e5 sou2-chai7.  7). KiN3-na7 tu2-tioh8 in-e5 beh thun-chiah8 in; in chiah e5 tui3-tek8 kong2, Goan2 bo5 choe7, in-ui7 in tek-choe7 Ia5-ho5-hoa, chiu7-si7 kong-gi7 khia7-khi2 e5 sou2-chai7, ia7 si7 in e5 liat8-chou2 sou2 ng3-bang7 e5 Ia5-ho5-hoa.  8). Lin2 tioh8 tui3 Pa-pi2-lun5 tiong to5-chau2, tui3 Ka-lek8-ti2 lang5 e5 toe7 chhut--khi3; tioh8 chhin-chhiuN7 kang e5 soaN-iuN5 ti7 iuN5-kun5 e5 thau5-cheng5.  9). Goa2 beh kek-tong7 choe7-choe7 toa7-kok tui3 pak-hng saN-kap lai5 kong-kek Pa-pi2-lun5; in beh pai5-tin7 kong-kek i; i beh tui3-hia siu7 kong-phoa3; in e5 chiN3 beh chhin-chhiuN7 gau5 sia7 e5 iong2-su7 e5 chiN3, long2 bo5 khang-khang to3-tng2-lai5.  10). Ka-lek8-ti2 beh hou7 lang5 chhiuN2--khi3; kiN3-na7 chhiuN2-i--e5 long2 beh moa2-i3; che si7 Ia5-ho5-hoa kong2--e5.  11). ChhiuN2 Goa2 e5 giap8--e5 ah, in-ui7 lin2 hoaN-hi2 khoai3-lok8; in-ui7 lin2 thiau3-lai5 thiau3-khi3 chhin-chhiuN7 tah8 gou7-kak e5 gu5-bu2, ia7 teh hau2 chhin-chhiuN7 iong2 e5 be2;  12). lin2 e5 lau7-bu2 beh kian3-siau3 kau3-kek8, siN--li2-e5 tek-khak lau3-khui3; khoaN3 ah, i beh liat8 ti7 chiah e5 kok e5 lou7-be2, chiaN5-choe3 khong3-ia2, choe3 ta-so3 e5 toe7, choe3 soa-bou5.  13). In-ui7 Ia5-ho5-hoa e5 toa7 siu7-khi3, tek-khak bo5 lang5 khia7-khi2, beh choan5-jian5 pha-hng; kiN3-na7 keng-ke3 Pa-pi2-lun5--e5 beh gong5-ngiah8, ia7 in-ui7 i sou2 tu2-tioh8 chiah e5 chai-e7 lai5 thi2-chhio3 i.  14). Khui-keng e5 lang5 ah, lin2 tioh8 ti7 Pa-pi2-lun5 si3-ui5 pai5-tin7; tioh8 sia7-chiN3 kong-kek i, boh8-tit po2-sioh lin2 e5 chiN3; in-ui7 i u7 tek-choe7 Ia5-ho5-hoa.  15). Lin2 tioh8 ti7 i e5 si3-ui5 hoah-hiam3; i i2-keng tau5-hang5; i e5 iaN5-che7 to2-hoai7 lah, siaN5-chhiuN5 thiah-hui2 lah; in-ui7 che si7 Ia5-ho5-hoa po3-siu5 e5 su7, lin2 tioh8 ng3 i po3-siu5; i chaiN2-iuN7 khoan2-thai7 lang5, ia7 tioh8 an2-ni khoan2-thai7 i.  16). Lin2 tioh8 tui3 Pa-pi2-lun5 chian2-tu5 ia7-cheng2-e5 kap siu-koah e5 si5 kiah8 liam5-a2 e5; in-ui7 kiaN ap-che3 e5 to-kiam3 tak8-lang5 beh to3--khi3 pun2-chok8, tak8-lang5 beh chau2 kau3 pun2 sou2-chai7.
	17). I2-sek-liat8 si7 si3-soaN3 e5 iuN5, si7 hou7 sai koaN2-chau2--e5; tai7-seng si7 A-sut8 ong5 thun i, lou7-be2 chit e5 Pa-pi2-lun5 ong5, Ni5-pou3-kah-ni5-sat, at-chih8 i e5 kut-thau5.  18). Sou2-i2 ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2, KhoaN3 ah, Goa2 beh heng5-hoat8 Pa-pi2-lun5 ong5 kap i e5 toe7, chhin-chhiuN7 Goa2 bat heng5-hoat8  A-sut8 ong5 chit8-iuN7.  19). Goa2 beh koh chhoa7 I2-sek-liat8 to3-lai5 i e5 chhau2-tiuN5, i beh ti7 Ka-bit8 kap Pa-san chiah8 chhau2; koh ti7 I2-hoat-lian5 soaN kap Ki-liat8 toe7, i e5 sim tit-tioh8 pa2-chiok.  20). Ia5-ho5-hoa kong2, Hit-jit8 hit-si5 beh chha5 I2-sek-liat8 e5 choe7-koa3, ia7 long2-chong2 bo5; beh chhe7 Iu5-tai7 e5 choe7-ok, ia7 chhe7-bo5; in-ui7 goa2 sou2 lau5-teh e5 peh-siN3 Goa2 beh sia3-bian2 in.
	21). Ia5-ho5-hoa kong2, Tioh8 chiuN7-khi3 kong-kek Bi2-lah8-tai7-ong e5 toe7 kap Pi2-kat khia7-khi2 e5 peh-siN3; tioh8 tui-jip it-chin7 thai5 in, chiau3 Goa2 it-chhe3 sou2 hoan-hu3 li2-e5 khi3 kiaN5.  22). Keng2-lai7 u7 kau-chian3 e5 siaN kap toa7 hui2-biat8.  23). Phah choan5-toe7 e5 toa7 ki thui5 chaiN2-iuN7 phah-chih8 hui2-hoai7 ah! Pa-pi2-lun5 ti7 liat8-kok tiong chaiN2-iuN7 pha-hng ah!  24). Pa-pi2-lun5 ah, Goa2 ui7 li2 siat oah8-tauh, li2 hou7 i tauh-tioh8 ia7 m7-chai; li2 hou7 lang5 chhe7-tioh8, liah8-tioh8, in-ui7 li2 kap Ia5-ho5-hoa choe3 tui3-tek8.  25). Ia5-ho5-hoa i2-keng khui I e5 kun-chong-kek8, kiah8-chhut I toa7 siu7-khi3 e5 khi3-hai5; in-ui7 Chu2, ban7-kun e5 Ia5-ho5-hoa, u7 tai7-chi3 ti7 Ka-lek8-ti2 lang5 e5 toe7.  26). Lin2 tioh8 tui3 kek8-hng7 e5 piN-kai3 lai5 kong-kek i; khui i e5 chhek-chhng; hiat i chiaN5 thou5-tui, it-chin7 biat8 i, bo5 lau5 poaN3-hang7.  27). Tioh8 thai5 i it-chhe3 e5 gu5-kang2; hou7 in loh8--khi3 siu7-thai5; in u7 chai-e7 ah! in-ui7 pan7 in e5 jit8, hit e5 ki5 i2-keng kau3.  28). U7 tui3 Pa-pi2-lun5 toe7 to5-chau2 chhut-lai5-e5 e5 siaN, ti7 Sek-an po3-ko3 Ia5-ho5-hoa lan2 e5 Siong7-te3 po3-siu5, chiu7-si7 I ui7-tioh8 I e5 tian7 lai5 po3-siu5.  29). Tioh8 chio-chip8 sia7-chiN3 e5 peng, chiu7-si7 it-chhe3 khui-keng--e5, lai5 kong-kek Pa-pi2-lun5; ti7 i e5 si3-ui5 chat-iaN5 lai5 phah i; m7-thang hou7 i chau2 chit8-e5; chiau3 i sou2 choe3--e5 po3-eng3 i; i chaiN2-iuN7 khoan2-thai7 lang5, tioh8 chiau3 an2-ni khoan2-thai7 i; in-ui7 i kiau-ngou7 poe7-gek8 Ia5-ho5-hoa, I2-sek-liat8 e5 Seng3--e5.  30). In-ui7 an2-ni i e5 siau3-lian5 lang5 beh ti7 i e5 koe-chhi7 to2--loh8-khi3, tng hit-jit8 i it-chhe3 e5 peng-teng beh biat8-bo5; che si7 Ia5-ho5-hoa kong2--e5.  31). Chu2, ban7-kun e5 Ia5-ho5-hoa kong2, KhoaN3 ah, kiau-ngou7--e5 ah, goa2 choe3 li2 e5 tui3-tek8; in-ui7 Goa2 pan7 li2 e5 jit8, hit e5 ki5 i2-keng kau3.  32). Kiau-ngou7--e5 tioh8-tak poah8-to2, bo5 lang5 hu5 i khi2--lai5; Goa2 beh hou7 he2 ti7 i hiah e5 siaN5 toh8--khi3-lai5, chiong i si3-ui5 sou2-u7-e5 it-chin7 sio-lio-khi3.
	33). Ban7-kun e5 Ia5-ho5-hoa an2-ni kong2, I2-sek-liat8 lang5 kap Iu5-tai7 lang5 piN5-piN5 siu7 ap-che3; hoan7-na7 liah8-in--e5, long2 ka7 i kou3-tiau5-tiau5, m7-kheng2 pang3 i khi3.  34). Kiu3-siok8 in--e5 u7 toa7 khui3-lat8; I e5 mia5 si7 ban7-kun e5 Ia5-ho5-hoa, I beh sin in e5 oan, hou7 choan5-toe7 tit-tioh8 peng5-an, iah8 hou7 Pa-pi2-lun5 khia7-khi2 e5 peh-siN3 ngiauh8-ngiauh8-chhoah.  35). Ia5-ho5-hoa kong2, U7 to-kiam3 lim5-kau3 Ka-lek8-ti2 lang5, kap Pa-pi2-lun5 khia7-khi2 e5 peh-siN3, kap in e5 kui3-chok8, kap in e5 phok-su7.  36). U7 to-kiam3 lim5-kau3 khoa-khau2 e5 lang5, in chiu7 chiaN5-choe3 gong7; u7 to-kiam3 lim5-kau3 i e5 iong2-su7, in chiu7 kiaN-hiaN5.  37). U7 to-kiam3 lim5-kau3 i e5 be2, i e5 chhia, kap ki5-tiong e5 chap8-sek lang5; in beh chhin-chhiuN7 hu7-jin5-lang5 chit8-iuN7; u7 to-kiam3 lim5-kau3 i e5 po2-mih8, chiu7 siu7 chhiuN2-toat8.  38). U7 khong3-han7 lim5-kau3 i long2-chong2 e5 chui2, chiu7 beh ta-la--khi3; in-ui7 che si7 tiau-khek ngou2-siong7 e5 toe7, lang5 in-ui7 sin5-put8 lai5 tian-kong5.  39). Sou2-i2 khong3-ia2 e5 chau2-siu3 kap chhai5-long5 beh tiam3 ti7-hia; to-kiam3 iah8 beh tiam3 ti7 hit tiong-kan; eng2-eng2 bo5 jin5-ian, tai7-tai7 bo5 lang5 khia7.  40). Ia5-ho5-hoa kong2, Tek-khak bo5 lang5 khia7-khi2 ti7-hia, iah8 bo5 lang5 kia3-kha ti7 in tiong-kan; beh chhin-chhiuN7 Goa2 Siong7-te3 chhia-to2 Sou2-to-ma2, Go5-mou5-lah8, kap hu7-kun7 e5 siaN5 chit8-iuN7.  41). KhoaN3 ah, u7 peh-siN3 tui3 pak-hng lai5; iah8 u7 toa7-kok kap choe7-choe7 kun-ong5 siu7 kek-tong7, tui3 toe7-kek8 lai5.  42). In kiah8 keng kap chhiuN, chan5-jim2 bo5 lin5-bin2; in e5 siaN chhin-chhiuN7 hai2-eng2 hoa7-hoa7-hau2; in khia5-be2 pai5-tui7, chhin-chhiuN7 chiuN7-tin7 e5 lang5; Pa-pi2-lun5 e5 siaN5 ah, in beh kong-kek li2.  43). Pa-pi2-lun5 ong5 thiaN-kiN3 in e5 hong-siaN, chhiu2 chiu7 nng2--loh8-khi3; thong3-khou2 ka7 i khiN5-tiau5, thang3-thiaN3 chhin-chhiuN7 beh siN-kiaN2 e5 hu7-jin5-lang5.  44). KhoaN3 ah, i beh chhin-chhiuN7 sai tui3 Iok-tan3 ho5-piN e5 chhiu7-na5 khi2--lai5, kong-kek kian-kou3 khia7-khi2 e5 sou2-chai7; bak8-nit-ku2, Goa2 beh hou7 in to5-chau2, li7-khui chit e5 sou2-chai7; chi7-chui7 siu7 keng2-soan2, Goa2 chiu7 phai3 i ti7-li2 chit e5 toe7; chi7-chui7 oe7 pi2--tit Goa2? chi7-chui7 oe7 ka7 Goa2 teng7 chit8 e5 ki5 ah? u7 sim2-mih8 bok8-chia2 oe7 khia7 ti7 Goa2 e5 bin7-cheng5 ah?  45). Sou2-i2 lin2 tioh8 thiaN Ia5-ho5-hoa sou2 ke3-ek8 kong-kek Pa-pi2-lun5 e5 ke3-chhek; i2-kip8 I sou2 chu3-tiaN7 kong-kek Ka-lek8-ti2 e5 chi2-i3.  In tiaN7-tioh8 beh chiong hiah e5 iuN5-kun5 e5 soe3--e5 thoa--khi3.  I ia7 beh hou7 in khia7-khi2 e5 sou2-chai7 hong-hoe3.  46). In-ui7 Pa-pi2-lun5 to2-hoai7 e5 siaN, toe7 chiu7 tin2-tang7; in au5-kio3 e5 siaN thiaN ti7 liat8-pang tiong.

[51]	Ia5-ho5-hoa an2-ni kong2, KhoaN3 ah, Goa2 beh khi2 hui2-biat8 e5 hong, kong-kek Pa-pi2-lun5, kap tiam3 ti7 Lip8-ka-bi2 e5 lang5.  2). Goa2 beh chhe goa7-pang lang5 lai5 kau3 Pa-pi2-lun5, lai5 poa3--in; hou7 in e5 toe7 khang-hu; ti7 i tu2-tioh8 hoan7-lan7 e5 jit8, in beh chiu-ui5 kong-kek i.  3). Khui-keng--e5 tioh8 ng3 khui-keng--e5 lai5 khui-keng, ng3 chheng7-kah theng2-sin--e5 lai5 khui-keng; boh8-tit sioh i e5 siau3-lian5 lang5, tioh8 it-chin7 biat8 i e5 choan5-kun.  4). Siu7-thai5--e5 beh to2 ti7 Ka-lek8-ti2 lang5 e5 toe7; siu7-chhi3--e5 beh to2 ti7 i e5 koe-lou7.  5). Sui-bong2 I2-sek-liat8 kap Iu5-tai7, in e5 toe7-hng moa2-moa2 tek-choe7 I2-sek-liat8 e5 Seng3--e5, iau2-ku2 in bo5 hou7 ban7-kun e5 Ia5-ho5-hoa i e5 Siong7-te3 khi3-sak in.  6). Lin2 tioh8 tui3 Pa-pi2-lun5 tiong chau2-chhut, tak8-lang5 kiu3 ka-ki7 e5 siN3-mia7; boh8-tit ti7 in e5 choe7-tiong lai5 biat8-bo5; in-ui7 che si7 Ia5-ho5-hoa po3-siu5 e5 ki5, I beh hou7 in tu2-tioh8 eng-kai siu7 e5 po3-eng3.  7). Pa-pi2-lun5 peng5-sou3 si7 Ia5-ho5-hoa chhiu2-lai7 e5 kim poe, hou7 choan5-toe7 e5 lang5 chui3; liat8-pang bat lim i e5 chiu2, sou2-i2 liat8-pang hoat-kong5.  8). Pa-pi2-lun5 hut-jian5 chhia-to2, hui2-hoai7; tioh8 ui7 i thi5-khau3, theh8 ju2-hiuN lai5 chi2 i e5 thang3-thiaN3, kiam2-chhai2 iau2 oe7-i-tit.  9). Lan2 siuN7 beh i-ti7 Pa-pi2-lun5, na7-si7 i bo5 tit-tioh8; lan2 tioh8 li7-khui i, tak8-lang5 to3-lai5 khi3 pun2-kok; in-ui7 i e5 choe7-an3 tu2-thiN, thau3 kau3 kiong-chhong.  10). Ia5-ho5-hoa i2-keng hian2-beng5 lan2 e5 kong-gi7; lai5 ah, lan2 thang ti7 Sek-an po3-ko3 lan2 e5 Siong7-te3 Ia5-ho5-hoa e5 sou2-choe3.  11). Lin2 tioh8 boa5-kng lin2 e5 chiN3, gia5-tiau5 lin2 e5 tin5-pai5, Ia5-ho5-hoa tiaN7-tioh8 i3-su3 kong-kek Pa-pi2-lun5, lai5 hui2-biat8--i; sou2-i2 kek-tong7 Ma2-tai7 kun-ong5 e5 sim; in-ui7 che si7 Ia5-ho5-hoa po3-siu5, chiu7-si7 I ui7-tioh8 I e5 tian7 lai5 po3-siu5.  12). Tioh8 khia7 toa7-ki5 kong-kek Pa-pi2-lun5 e5 siaN5-chhiuN5; tioh8 kian-kou3 liau5-bang7 e5 tai5, phai3 siu2-bang7-e5, siat bai5-hok8; in-ui7 Ia5-ho5-hoa sou2 kong2 lun7 Pa-pi2-lun5 khia7-khi2 e5 peh-siN3, I u7 ke3-ek8 i, iah8 u7 chiaN5--i.  13). Khia7-khi2 ti7 choe7-choe7 chui2 e5 teng2-bin7, toa7 hoat-chai5--e5 ah, li2 e5 kiat-kiok8 kau3 lah, tham-sim e5 liong7 moa2 lah.  14). Ban7-kun e5 Ia5-ho5-hoa ki2 ka-ki7 chiu3-choa7 kong2, Goa2 beh hou7 lang5 chhiong-moa2 lin2 tiong-kan, chhin-chhiuN7 chhau2-meh chit8-iuN7, in beh hoah-hiam3 kong-kek li2.
	15). Ia5-ho5-hoa eng7 leng5-lek8 chhong3-cho7 toe7, eng7 ti3-hui7 kian3-lip8 se3-kai3; eng7 chhang-mia5 tian2-khui chiah e5 thiN.  16). I chit8-e7 chhut-siaN, khong-tiong chiu7 u7 choe7-choe7 chui2 kek-tong7; I hou7 hun5-bu7 tui3 toe7-kek8 chheng3--khi2-lai5; I ui7-tioh8 hou7, chhong3-cho7 sih-na3; I hou7 hong tui3 I e5 hu2-khou3 chhut-lai5.  17). Tak8-lang5 long2 gu5-chhun2 bo5 ti3-sek; tak8 e5 gun5-chhiuN7 long2 ui7-tioh8 i tiau-khek e5 ngou2-siong7 lai5 kian3-siau3; in-ui7 i sou2 chu3 e5 ngou2-siong7 si7 ke2--e5, ia7 bo5 oah8-khi3 ti7 i e5 lai7-bin7.  18). Long2 si7 khang-khang--e5; si7 be5-hek8 lang5 e5 sou2-choe3; kau3 pan7-li2 in e5 si5, tek-khak siu7 tu5-biat8.  19). Nga2-kok e5 hun7-giah8 bo5 chhin-chhiuN7 chiah-e5; in-ui7 I si7 chhong3-cho7 ban7-mih8 e5 Chu2; I2-sek-liat8 ia7 si7 I san2-giap8 e5 chi-phai3; ban7-kun e5 Ia5-ho5-hoa si7 I e5 mia5.
	20). Li2 si7 Goa2 e5 pou2-thau5, kau-chian3 e5 ke-si; Goa2 beh eng7 li2 phah-chhui3 liat8-pang, eng7 li2 hui2-biat8 liat8-kok;  21). eng7 li2 phah-chhui3 be2 kap khia5-be2-e5;  22). eng7 li2 phah-chhui3 chian3-chhia, kap che7 ti7 hi2 teng2-bin7--e5; eng7 li2 phah-chhui3 ta-pou-lang5 kap hu7-jin5-lang5; eng7 li2 phah-chhui3 lau7-lang5 kap gin2-a2;  23). eng7 li2 phah-chhui3 siau3-lian5 lang5 kap chai7-sek-lu2; eng7 li2 phah-chhui3 bok8-chia2 kap i e5 iuN5-kun5; eng7 li2 phah-chhui3 choh-chhan5 lang5, kap i e5 chit8-tui3 gu5; eng7 li2 phah-chhui3 chong2-tok kap koaN-oan5.  24). Ia5-ho5-hoa kong2, Cha2 Pa-pi2-lun5 kap Ka-lek8-ti2 khia7-khi2 e5 peh-siN3, ti7 Sek-an sou2 kiaN5 it-chhe3 e5 phaiN2, Goa2 beh po3-eng3 in, hou7 lin2 chhin-bak8 khoaN3-kiN3.
	25). Ia5-ho5-hoa kong2, Li2 chit e5 kiaN5 hui2-biat8 e5 soaN ah, khoaN3 ah, Goa2 tui3-tek8 li2; li2 hui2-biat8 choan5-toe7, Goa2 beh chhun Goa2 e5 chhiu2 ti7 li2 e5 teng2-bin7, tui3 soaN-giam5 chhia li2 loh8--khi3; hou7 li2 chiaN5-choe3 sio-hui2 e5 soaN.  26). Lang5 tek-khak bo5 tui3 li2 hia chhu2 chit8 te3 chioh8 choe3 chhu3-kak, iah8 bo5 chit8 te3 chioh8 choe3 toe7-ki; li2 beh eng2-oan2 pha-hng; che si7 Ia5-ho5-hoa kong2--e5.  27). Tioh8 ti7 keng2-lai7 khia7 toa7-ki5, ti7 tak8-kok-tiong pun5 sau3-kak; tiau-ti5 pi7-pan7 liat8-kok lai5 kong-kek i; chio-chip8 A-lah8-lat8, Bi2-ni5, A-sit8-ki-na2 chiah e5 kok lai5 kong-kek i; koh phai3 kun-tiuN2 lai5 kong-kek i; hou7 be2-peng chiuN7-lai5 chhin-chhiuN7 chhou-mng5 e5 chhau2-meh.  28). Tiau-ti5 pi7-pan7 liat8-kok kap Ma2-tai7 e5 liat8-ong5, i e5 chong2-tok, i e5 koaN-oan5, kap i sou2 koan2 choan5-toe7 e5 lang5, lai5 kong-kek i.  29). Toe7 tin2-tang7 koh chhiN-chham2; in-ui7 Ia5-ho5-hoa kong-kek Pa-pi2-lun5 e5 chi2-i3 i2-keng tiaN7-tioh8; beh hou7 Pa-pi2-lun5 e5 toe7 pha-hng, bo5 lang5 khia7-khi2.  30). Pa-pi2-lun5 e5 iong2-su7 m7-ai3 kau-chian3, toa3 ti7 iaN5-poaN5-lai7; i e5 lat8 i2-keng bo5, chiaN5-choe3 chhin-chhiuN7 hu7-jin5-lang5, in e5 chhu3-theh8 siu7-sio, in e5 mng5-kong5 phah-chih8.  31). Chau2-bun5-su--e5 chau2-khi3 tu2-tioh8 chau2 bun5-su--e5; po3 siau-sit--e5 tu2-tioh8 po3 siau-sit--e5; po3-ko3 Pa-pi2-lun5 ong5 chai, i e5 siaN5 si3-bin7 hou7 lang5 chhu2-khi3;  32). lou7 thau5 hou7 lang5 chiam3-khi3, lou5-tek siu7 he2 sio, kau-chian3 e5 lang5 iah8 kiaN-hiaN5.
	33). Ban7-kun e5 Ia5-ho5-hoa, I2-sek-liat8 e5 Siong7-te3, an2-ni kong2: Pa-pi2-lun5 chhin-chhiuN7 chhek-tiaN5, i2-keng tah8 kau3 piN5-piN5; koh bo5 joa7-ku2, siu-seng5 e5 si5 chiu7 kau3.  34). Pa-pi2-lun5 ong5 Ni5-pou3-kah-ni5-sat thun-chiah8 goa2, teh-chhui3 goa2; hou7 goa2 chiaN5-choe3 khang e5 khi3-ku7; i chhin-chhiuN7 toa7-hi5 thun goa2; eng7 goa2 e5 po2-mih8 chhiong-moa2 i e5 pak-tou2, koh chiong goa2 thou3-chhut.  35). Sek-an khia7-khi2 e5 peh-siN3 beh kong2, Pa-pi2-lun5 eng7 po7-giok8 khoan2-thai7 goa2, kap goa2 e5 sin-the2; goan7 chit e5 choe7 kui ti7 i.  Ia5-lou7-sat-leng2 lang5 beh kong2, Goan7 lau5 goan2 e5 huih e5 choe7 kui ti7 Ka-lek8-ti2 khia7-khi2 e5 peh-siN3.  36). Sou2-i2 Ia5-ho5-hoa an2-ni kong2, KhoaN3 ah, Goa2 beh thoe3 li2 sin-oan, iah8 beh thoe3 li2 po3-siu5; Goa2 beh hou7 i e5 hai2 ta--khi3, hou7 i e5 chui2-choaN5 bo5 chui2.  37). Pa-pi2-lun5 beh chiaN5-choe3 thou5-tui, choe3 ia2-kau2 toa3 e5 sou2-chai7; choe3 thang gong5-ngiah8, thang thi2-chhio3--e5, iah8 bo5 lang5 khia7-khi3.  38). In beh chhin-chhiuN7 iong2 e5 sai hm7-hm7-hau2, chhin-chhiuN7 soe3-chiah sai hau2-kio3.  39). Tng in jiat8 e5 si5, Goa2 beh ui7 in pan7 chiu2-toh, hou7 i chiu2-chui3, hou7 i khoai3-lok8, tng5 khun3, eng2 bo5 cheng-sin5; che si7 Ia5-ho5-hoa kong2--e5.  40). Goa2 beh toa3 in loh8--khi3, chhin-chhiuN7 iuN5-a2, chhin-chhiuN7 kang e5 mi5-iuN5, kang e5 soaN-iuN5, kau3 siu7-thai5 e5 toe7.  41). Si7-sa-khek chaiN2-iuN7 siu7 kong-phoa3! thiN-e7 sou2 o-lo2--e5, chaiN2-iuN7 siu7 pa3-chiam3! Pa-pi2-lun5 ti7 liat8-kok-tiong, chaiN2-iuN7 piN3-choe3 pha-hng!  42). Hai2-chui2 tiong3--khi2-lai5, im-ke3 Pa-pi2-lun5; i hou7 choe7-choe7 eng2 kham3-bat8.  43). I e5 siaN5 piN3-choe3 pha-hng, ta-so3 e5 toe7, soa-bou5, bo5 lang5 khia7-khi2, bo5 lang5 keng-ke3 e5 sou2-chai7.  44). Goa2 beh heng5-hoat8 Pi2-lek8 ti7 Pa-pi2-lun5, Goa2 beh ou2-chhut i e5 chhui3 sou2 thun e5; ban7 peh-siN3 bo5 koh kui-oa2 i; Pa-pi2-lun5 e5 siaN5-chhiuN5 iah8 to2-hoai7.
	45). Goa2 e5 peh-siN3 ah, lin2 tioh8 tui3 i e5 tiong-kan chhut-khi3; tak8-lang5 kiu3 ka-ki7, siam2-pi7 Ia5-ho5-hoa e5 toa7 siu7-khi3.  46). Lin2 e5 sim m7 thang sit-taN2, iah8 m7-thang in-ui7 keng2-lai7 sou2 thiaN-kiN3 e5 hong-siaN lai5 kiaN-hiaN5; in-ui7 kin-ni5 u7 hong-siaN thoan5-lai5, mi5--si5 iah8 u7 hong-siaN; keng2-lai7 u7 kiong5-po7 e5 su7, koaN-tiuN2 kong-kek koaN-tiuN2.  47). KhoaN3 ah, jit8-chi2 beh kau3, Goa2 beh pan7 Pa-pi2-lun5 tiau-khek e5 ngou2-siong7, hou7 in choan5-toe7 kian3-siau3; i hiah e5 siu7-thai5 e5 lang5 beh to2 ti7 in tiong-kan.  48). Hit-si5 thiN-toe7 kap ki5-tiong sou2 u7--e5, beh in-ui7 Pa-pi2-lun5 sit-pai7 lai5 hoaN-hi2; in-ui7 kiaN5 hui2-biat8--e5 beh tui3 pak-hng lai5 kau3 i hia; che si7 Ia5-ho5-hoa kong2--e5.  49). Pa-pi2-lun5 an3-chaiN2-iuN7 hou7 I2-sek-liat8 siu7-thai5 e5 lang5 to2--loh8-khi3, chhin-chhiuN7 an2-ni, i choan5-toe7 siu7-thai5 e5 lang5 iah8 beh ti7 Pa-pi2-lun5 to2--loh8-khi3.  50). Siam2-pi7 to-kiam3--e5 tioh8 kin2 chau2, m7-thang khia7--teh; tioh8 ti7 hng7-hng7 e5 sou2-chai7 ki3-liam7 Ia5-ho5-hoa, sim-lai7 tui-siuN7 Ia5-lou7-sat-leng2.  51). Goan2 in-ui7 thiaN loe2-me7 lau3-khui3, moa2-bin7 kian3-siau3; in-ui7 iN7-pang lang5 jip8 Ia5-ho5-hoa e5 chhu3 hiah e5 seng3 e5 sou2-chai7.  52). Sou2-i2 Ia5-ho5-hoa kong2, KhoaN3 ah, jit8-chi2 beh kau3, Goa2 pan7 Pa-pi2-lun5 tiau-khek e5 ngou2-siong7; thong-kok siu7-siong e5 lang5 beh hiN-hiN-chhan.  53). Pa-pi2-lun5 sui-jian5 chiuN7 kau3 thiN, sui-jian5 hou7 i kian-kou3 koaiN5 e5 sou2-chai7 koh-khah kian-kou3; iau2-ku2 u7 kiaN5 hui2-biat8--e5 beh tui3 Goa2 chia kau3 i hia; che si7 Ia5-ho5-hoa kong2--e5.  54). Tui3 Pa-pi2-lun5 u7 ai-khau3 e5 siaN, tui3 Ka-lek8-ti2 lang5 e5 toe7 u7 toa7 hui2-biat8 e5 siaN.  55). In-ui7 Ia5-ho5-hoa hui2-biat8 Pa-pi2-lun5, hou7 in tiong-kan e5 toa7-siaN soah--khi3, in e5 eng2 hoa7-hoa7-hau2, chhin-chhiuN7 choe7-choe7 e5 chui2; i hiang2 e5 siaN iah8 hoat-chhut.  56). In-ui7 hui2-biat8--e5 lai5 kong-kek Pa-pi2-lun5; i e5 iong2-su7 siu7-liah8, in e5 keng tu2-tioh8 at-chih8; in-ui7 Ia5-ho5-hoa si7 kiaN5 po3-eng3 e5 Siong7-te3, I koat-toan3 beh po3-siu5.  57). Kun-ong5, mia5 choe3 ban7-kun e5 Ia5-ho5-hoa--e5, kong2, Goa2 beh hou7 i e5 kui3-chok8, phok-su7, chong2-tok, koaN-oan5, i2-kip8 iong2-su7, long2 chiu2-chui3, eng2-eng2 khun3, bo5 cheng-sin5.  58). Ban7-kun e5 Ia5-ho5-hoa an2-ni kong2: Pa-pi2-lun5 khoah-toa7 e5 siaN5-chhiuN5 beh it-chin7 to2-hoai7; i koaiN5-toa7 e5 siaN5-mng5 beh hou7 he2 sio-lio--khi3; cheng3 peh-siN3 sou2 tioh8-boa5--e5 beh kui ti7 khang-khang; liat8-kok sou2 tioh8-boa5--e5 kui ti7 he2; in long2 beh ia3-sian7.
	59). Iu5-tai7 ong5 Se-ti2-ka che7-ui7 e5 te7-si3-ni5 chiuN7-khi3 Pa-pi2-lun5 e5 si5, Ma2-se-nga2 e5 sun, Ni5-li7-a e5 kiaN2 Se-lai5-nga2, kap ong5 saN-kap khi3.  60). (Se-lai5-nga2 si7 ong5 e5 loe7-si7) sian-ti Ia5-li7-bi2 u7 oe7 hoan-hu3 i.  Ia5-li7-bi2 chiong it-chhe3 beh lim5-kau3 Pa-pi2-lun5 e5 chai-e7, chiu7-si7 lun7-kau3 Pa-pi2-lun5 sou2 sia2 it-chhe3 e5 oe7, lai5 ki3-chiuN7-chheh.  61). Ia5-li7-bi2 tui3 Se-lai5-nga2 kong2, Li2 kau3 Pa-pi2-lun5 e5 si5, iau2-kin2 tioh8 thak8 chit e5 chheh--nih e5 oe7.  62). Koh tioh8 kong2, Ia5-ho5-hoa ah, Li2 lun7-kau3 chit sou2-chai7 bat kong2 beh biat8--i, sim7-chi3 bo5 lang5 khia7-khi2, lian5 cheng-siN iah8 bo5, tek-khak eng2-oan2 pha-hng.  63). Li2 chit e5 chheh thak8-liau2, chiu7 tioh8 pak8 ti7 chit8 te3 chioh8-thau5, hiat-loh8 ti7 Pek-lat ho5 tiong,  64). kong2, Pa-pi2-lun5 ui7-tioh8 Ia5-ho5-hoa sou2 beh kang3 hou7 i e5 chai-e7 tek-khak chhin-chhiuN7 an2-ni tim5--loh8-khi3, boe7 koh khi2-lai5; in long2 beh ia3-sian7.
	Ia5-li7-bi2 e5 oe7, kau3 chia ui5-chi2.
[52]	Se-ti2-ka che7-ui7 e5 si5, ji7-chap8-it he3; ti7 Ia5-lou7-sat-leng2 choe3 ong5 chap8-it ni5.  I e5 lau7-bu2 mia5 Hap-bou7-tha; si7 Lip8-na2 lang5 Ia5-li7-bi2 e5 cha-bou2-kiaN2.  2). I kiaN5 Ia5-ho5-hoa sou2 khoaN3-choe3 phaiN2 e5 su7; chiau3 Iok-nga2-keng3 it-chhe3 sou2 kiaN5--e5.  3). Ia5-lou7-sat-leng2 kap Iu5-tai7 tu2-tioh8 chiah e5 su7, si7 in-ui7 Ia5-ho5-hoa hoat-chhut siu7-khi3; beh tui3 I e5 bin7-cheng5 koaN2-chhut in; hit-si5 Se-ti2-ka poe7-poan7 Pa-pi2-lun5 ong5.  4). Tng Se-ti2-ka che7-ui7 te7-kau2 ni5, Chap8-geh8 chhoe-chap8, Pa-pi2-lun5 ong5 Ni5-pou3-kah-ni5-sat chhoa7 i choan5-kun lai5 kong-kek Ia5-lou7-sat-leng2, ti7 siaN5 e5 tui3-bin7 chat-iaN5, koh ti7 si3-ui5 choh thou5-tui kong-kek siaN5.  5). Tui3 an2-ni siaN5 siu7 ui5-khun3, tit8-kau3 Se-ti2-ka chap8-it ni5.  6). Si3-geh8 chhoe-kau2 jit8, siaN5-lai7 ki-hng chin siong-tiong7, ti3-kau3 hit sou2-chai7 e5 peh-siN3 long2 bo5 niu5.  7). SiaN5 siu7 kong-phoa3, it-chhe3 e5 peng-teng thau3-mi5 tui3 oa2-kun7 ong5 e5 hng5, nng7 e5 siaN5-chhiuN5 tiong e5 mng5, hit tiau5 lou7 chau2 chhut siaN5.  Ka-lek8-ti2 lang5 tu2-tu2 ti7 si3-ui5 kong-kek siaN5, in chiu7 tui3 A-lah8-pa e5 lou7 to5-chau2.  8). Ka-lek8-ti2 e5 kun-peng tui-jip ong5, ti7 Ia5-li7-ko e5 piN5-iuN5 tui--tioh8 Se-ti2-ka; i e5 choan5-kun long2 li7-khui i si3-soaN3.  9). In liah8-tioh8 ong5, toa3 kau3 Hap-ma2 toe7 e5 Li7-pi2-lah8, Pa-pi2-lun5 ong5 hia; Pa-pi2-lun5 ong5 chiu7 sim2-phoaN3 i.  10). Pa-pi2-lun5 ong5 ti7 Se-ti2-ka e5 bak8-chiu-cheng5, thai5-si2 i hiah e5 kiaN2, koh ti7 Li7-pi2-lah8 thai5 Iu5-tai7 it-chhe3 e5 kui3-chok8.  11). Koh iah Se-ti2-ka nng7-lui2 bak8-chiu, Pa-pi2-lun5 ong5 eng7 thih-lian7 lian7--i, toa3 kau3 Pa-pi2-lun5, koaiN i ti7 kaN--nih, tit8-kau3 i si2 e5 jit8.
	12). Pa-pi2-lun5 ong5 Ni5-pou3-kah-ni5-sat ong5 chap8-kau2 ni5, gou7-geh8 chhoe-chap8 jit8, kun-sui5 Pa-pi2-lun5 ong5 e5 si7-oe7-tiuN2 Ni5-pou3-sat-lah8-tan3 jip8 Ia5-lou7-sat-leng2.  13). Eng7 he2 sio Ia5-ho5-hoa e5 tian7, kap ong5-kiong; koh eng7 he2 sio Ia5-lou7-sat-leng2 it-chhe3 e5 chhu3, chiu7-si7 hu3-kui3-ke e5 chhu3.  14). Kun-te3 si7-oe7-tiuN2 Ka-lek8-ti2 e5 choan5-kun chiu7 thiah-hui2 Ia5-lou7-sat-leng2 si3-ui5 e5 siaN5-chhiuN5.  15). Hit-si5 si7-oe7-tiuN2 Ni5-pou3-sat-lah8-tan3 chiong bin5-kan song3-hiong--e5, kap lau5 ti7 siaN5-lai7 sou2 chhun e5 peh-siN3, kap hiah e5 tau5-hang5 Pa-pi2-lun5 ong5--e5, i2-kip8 cheng3-lang5-tiong sou2 chhun--e5, long2 liah8-khi3.  16). Tok8-tok8 si7-oe7-tiuN2 Ni5-pou3-sat-lah8-tan3 lau5 hit e5 toe7-hng te7-it song3-hiong--e5, hou7 in ti7-li2 phu5-to5-hng5, kap cheng3-choh.  17). Ia5-ho5-hoa tian7-lai7 e5 tang5-thiau7, kap Ia5-ho5-hoa tian7-lai7 e5 phun5-cho7, i2-kip8 tang5-hai2, Ka-lek8-ti2 lang5 long2 phah-phoa3, chiong hiah e5 tang5 un7 kau3 Pa-pi2-lun5.  18). Koh toa3-khi3 tiaN2, thuh-a2, chian2-to, poaN5, oaN2, kap sou2 eng7 it-chhe3 e5 tang5-khi3.  19). Poe, he2-lou5, poaN5, tiaN2, teng-tai5, oaN2, au, it-chhe3 kim-khi3 e5 kim, gun5-khi3 e5 gun5, si7-oe7-tiuN2 long2 toa3-khi3.  20). Koh toa3 Sou2-lo5-bun5 ui7 Ia5-ho5-hoa e5 tian7 sou2 chhong3 nng7 ki thiau7, chit8 e5 tang5-hai2 kap cho7-e7 chap8-ji7 chiah tang5-gu5, chiah e5 khi3-ku7 e5 tang5 boe7-oe7 chhin3 i e5 khin-tang7.  21). Chit8-ki thiau7 koaiN5 chap8-poeh tiu2, iN5-khoan5 chap8-ji7 tiu2, kau7 si3-chaiN2, tiong-ng khang-khak.  22). Thiau7 e5 teng2-bin7 u7 tang5 e5 thiau7-tau2, koaiN5 gou7 tiu2; thiau7-tau2 e5 chiu-ui5 u7 bang7-a2 kap siah8-liu5, long2 si7 tang5 choe3--e5; te7-ji7 ki thiau7 siang5 chit8-khoan2, iah8 u7 siah8-liu5.  23). Si3-bin7 u7 kau2-chap8-lak8 liap8 e5 siah8-liu5; ti7 bang7-a2 e5 chiu-ui5 kiong7 u7 chit8-pah liap8 siah8-liu5.  24). Si7-oe7-tiuN2 liah8 che3-si-thau5 Se-lai5-nga2, kap te7-ji7-kip e5 che3-si Se-hoan-a, kap saN e5 kou3-mng5--e5;  25). koh tui3 siaN5-lai7 liah8 chit8 e5 koan2-peng e5 koaN, kap ti7 siaN5-lai7 sou2 tu2-tioh8 siong5-siong5 kiN3 ong5 e5 bin7--e5 chhit-lang5, kap kun-tiuN2 e5 su-ki3, tiam2-sng3 peh-siN3--e5, i2-kip8 siaN5-tiong sou2 tu2-tioh8 e5 kok-bin5 lak8-chap8 lang5.  26). Si7-oe7-tiuN2 Ni5-pou3-sat-lah8-tan3 chiong chiah e5 lang5 toa3 kau3 Li7-pi2-lah8, Pa-pi2-lun5 ong5 hia.  27). Pa-pi2-lun5 ong5 phah--in, ti7 Hap-ma2 toe7 e5 Li7-pi2-lah8 thai5-si2 in; an2-ni Iu5-tai7 peh-siN3 siu7-liah8, li7-khui pun2-toe7.  28). Ni5-pou3-kah-ni5-sat sou2 liah8 e5 jin5-sou3, ki3 ti7 e7-toe2; ti7 te7 chhit ni5, liah8 Iu5-tai7 lang5 saN-chheng lian5-ji7-chap8-saN lang5.  29). Ni5-pou3-kah-ni5-sat chap8-poeh ni5, tui3 Ia5-lou7-sat-leng2 liah8-khi3 poeh-pah saN-chap8-ji7 lang5.  30). Ni5-pou3-kah-ni5-sat ji7-chap8-saN-ni5, si7-oe7-tiuN2 Ni5-pou3-sat-lah8-tan3 liah8--khi3 Iu5-tai7 lang5 chhit-pah si3-chap8-gou7 mia5; kiong7 u7 si3-chheng lak8-pah lang5.
	31). Iu5-tai7 ong5 Iok-nga2-kun siu7-liah8 liau2-au7, te7 saN-chap8-chhit--ni5, Pa-pi2-lun5 ong5 I2-bi7-bi2-lo5-tat8 goan5--ni5, chap8-ji7-geh8 ji7-gou7 jit8, ku2-khi2 Iu5-tai7 ong5 Iok-nga2-kun, pang3 i chhut-kaN.  32). Iah8 eng7 ho2-oe7 an-ui3 i, hou7 i e5 ui7 khah-koaiN5 ki5-u5 chiah e5 ong5 e5 ui7, chiu7-si7 kap i tang5 ti7 Pa-pi2-lun5--e5.  33). Thng3--khi3 i kaN-lai7 sou2 chheng7 e5 saN, chit8-si3-lang5 kap Pa-pi2-lun5 ong5 saN-kap chiah8.  34). Pa-pi2-lun5 ong5 siuN2-su3 i sou2 khiam3-eng7 e5 sit8-but8, jit8-jit8 hou7 i chit8-hun7; kui-si3-lang5 si7 an2-ni, tit8-kau3 i si2 e5 jit8.

