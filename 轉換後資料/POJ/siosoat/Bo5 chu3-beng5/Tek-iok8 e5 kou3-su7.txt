Thau5-su7.

 Lan2 lai5 kang2-kiu3 Ku7-iok e5 Seng3-keng, ai3 pai5-liat8 chhu3- su7, tioh8 chai te7-it kou2-cha2 tiam3 se3-kan si7 sim2-mih8 lang5,  sim2-mih8 su7.  Lan2 tioh8 beng5-pek8 chai si7 Tau7-i2-li2, a2-si7 A-pek-liap8-han2, a2-si7 Tai7-pit8, a2-si7 I2-li7-a, tah-loh8 chit8 lang5 khah  kou2-cha2, chhut-si3?  Tah-loh8 chit8 e5 khah lou7-be2?  Koh Ku7- iok e5 Lek8-su2 tioh8 chai sim2-mih8 hang7 khah kou2-cha2?  Sim2-mih8  hang7 khah lou7-be2?  Phi3-lun7 si7 toa7 chui2, a2-si7 I2-sek-liat8 chok8  ti7 Ai-kip8, a2-si7 saN lang5 ti7 he2-lou5, a2-si7 Sou2-to-ma2 Go5-mou5-liap8  hou7 jiu5-ng5 he2 tui3 thiN lai5 sio khi3; tah-loh8 chit8 hang7 si7 khah  cha2, tah-loh8 chit8 hang7 khah au7-lai5?  Chit pun2 si7 beh chan7  lan2 thang chiau3 chhu3-su7 pai5-liat8 Ku7-iok sou2 ki3 kui2-na7  hang7 iau3-kin2 e5 su7.  
Te7-it chiuN.  Lun7 Gin2-na2.
Lo5-poe3 e5 Iong2-kam2
Hoat-kok u7 chit8 e5 gin2-na2 mia5 kio3 Lo5-poe3, i e5  pe7-bu2 si7 keng3-khian5 e5 sin3-tou5.  Lo5-poe3 tui3 soe3-han3  oe7 hiau2 ki5-to2 gim5-si.  Gou7 lak8 he3 e5 si5, i khoaN3 tak8  jit8 e5 cha2-am3 te7-it iau3-kin2 e5 su7 chiu7-si7 ki5-to2 sia7-un,  hok8-sai7 ThiN Pe7.  Chhin-chhiuN7 an2-ni chiu7 chiam7- chiam7 chiaN5 choe3 sip8-koan3.   
Chap8-ji7 he3 pe7-bu2 sang3 i jip8 Tiong-oh8-tng5.  Khi2- thau5 kau3, hit e5-hng, i put-chi2 siu7 khun2-pek, in-ui7  sin hak8-seng jip8 oh8 siong5-siong5 hou7 lang5 khoaN3  song5, Lo5-poe3 iu5-goan5 chiau3 tiaN7-tioh8 e5 hoat-tou7 ki5- to2.  Beh khun3 e5 tai7-seng, chiu7 kong-heng5 kui7 ti7  bin5-chhng5 cheng5, ki5-to2 kong2, "To-sia7 ThiN Pe7 sang3  goa2 lai5 chia thak8 chheh, si3 chiu-ui5 long2 si7 sin kau- poe5--e5, kiu5 Chu2 Ia5-sou pang-chan7 goa2, kin2-sin7 sio2- sim, ti7 in e5 tiong-kan, phin2-heng7 toan-chiaN3, ti3-kau3  bo5 leng5-jiok8 Li2 e5 mia5.  Bak8-chiu cheng5 e5 lou7 kek8- ki5 hng7, kiu5 Chu2 chhoa7 goa2, iong2-kam2 tit8-tit8 chin3- cheng5, koh kiu5 Chu2 pi3-iu7 goa2 e5 pe7-bu2, peng5-an bo5  siaN2-su7, A-beng7."  Ki5-to2 soah chiuN7 bin5-chhng5 chiu7  beh khun3.  Chiah e5 hak8-seng chhio3--e5 chhio3, hoah--e5 hoah, koh choe5-choe5 eng7 chim2-thau5 tui3 i e5 thau5- khak kap ka-chiah tit8-tit8 hmh, se3 chhin-chhiuN7  phah kau3 beh pian3-sui7.  In hi3-lang7 kau3 chit8 khun3- a2 pa2, tok8-tok8 Lo5-poe3 long2 bo5 siu7-khi3, soa3 koh ki5- to2 kong2, "Kiu5 Chu2 sia3-bian2 in e5 choe7, in-ui7 in sou2  choe3 si7 tui3 boe7 beng5."  
Tak8 jit8 cha2-am3, Lo5-poe3 chiau3 siong5 ki5-to2, bo5 kui2  jit8 au7, i chiu7 bo5 siu7 khun2-pek, soa3 u7 joa7 choe7 lang5  jin7 i e5 m7-tioh8, ia7 koh soa3 hoan2-hoe2 lai5 sin3 Chu2 Ia5- sou.  KhoaN3 chit e5 gin2-na2 ui7 Chu2 Ia5-sou choe3 kan- cheng3, chin-chiaN3 eng-kai tioh8 o-lo2 Chu2.  
Pi-su e5 Sin3-sim.
Ti7 Lun5-tun lam5-si3 chhit-chap8 li2, Bi2-li2-su e5 hiuN- sia7 tiong, u7 chit8 ui7 Pi-su Bok8-su, hit tiap8 ti7 bou2 siaN5  thoan5 to7-li2, te7-it chhut-mia5.  Chit lang5 soe3 han3 e5  si5 e5 keng2-gu7, hui-siong5 e5 kan-khou2.  Lak8 he3 pe7 si2,  chhit he3 bu2 si2, u7 si5 oa2-kho3 goa7 chhek, u7 si5 oa2-kho3  lau7-pe7 e5 peng5-iu2, si3-koe3 liu5 ti7 si3-hng, long2 bo5 iong2-sin tiaN7-tioh8 e5 sou2-chai7.  
Chap8-it he3 e5 si5, chit8 jit8 ti7 koe-lou7 kap soe3-han3  gin2-na2 teh thit-tho5, hut-jian5 u7 chit8 e5 lu2 thoan5-to7  tui3 Pi-su kong2, "Li2 chit e5 gin2-na2, chaiN2-iuN7 m7 jip8- oh8 thak8-chheh?"  Pi-su in3 kong2, "Goa2 bo5 chiN5,  koh bo5 peng5-iu2, ia7 bo5 lang5 thang pang-chan7, beh chaiN2-iuN7 u7 thang thak8-chheh nih?"  Lu2 thoan5-to7  kong2, "Li2 na7 goan7-i3, kiu5 chit ui7 tek-khak eng3-un2  ki5-to2 e5 Ia5-sou Ki-tok, I tek-khak pang-chan7 li2."  Pi-su kong2, "Ia5-sou Ki-tok ti7 tah-loh8?"  Lu2 thoan5- to7 kong2, "I si7 ti7 Thian-tong5, ui7-tioh8 kiu3-siok8 lang5  e5 choe7, kang3-seng ti7 Iu5-thai3 kok, taN iu5-goan5 koh  to3-khi3 Thian-tong5."  
Lu2 thoan5-to7 khi3 liau2-au7, Pi-su ka-ki7 siuN7 kong2,  "Thian-tong5 kiu3 keng3 ti7 tah-loh8, goa2 na7 chhin-sin  khi3 chhe7 I, u7 choe7-choe7 put pian7, m7 tat8 tioh8 sia2  phoe kiu5 I."  Chiu7 chhiaN2 chit8 e5 pi2 i khah toa7 e5  hak8-seng, Pi-su kong2 i3-su3, hit e5 hak8-seng chiu7 thoe3  sia2.  Sia2 liau2 chiu7 hong--khi2--lai5, sang3 kau3 Iu5-cheng3.  Iu5-cheng3 e5 lang5 chit8 e7 khoaN3 bin7-teng2 sia2--e5, si7 beh  kia3 kau3 Thian-tong5 Ia5-sou Ki-tok siu, chiu7 gong5- ngiah8 kong2, "Chit e5 phoe boe7 kia3-tit"  Pi-su  kong2, "theh8 phoe si7 li2 e5 chit hun7, chaiN2-iuN7 kong2  boe7?"  Kong2 soah lap8 iu5-hui3, chiu7 choe3 i khi3.  
Liau2-au7 Pi-su siong5-siong5 teh ng3-bang7 he5-phoe,  ng3-bang7 kau3 chin tioh8-kip.  Ke3 nng7 le2-pai3 u7 chit8  ui7 Bok8-su kau3 Iu5-cheng3-kek8 kia3 phoe, hut-jian5  khoaN3-kiN3 ti7 kia3 boe7 kau3 phoe-sin3 ah8-lai7 u7 Pi-su  kia3 hou7 Chu2 Ia5-sou e5 phoe.  (Chit e5 kia3 boe7 kau3  phoe-sin3 ah8, si7 in hit ui7 na7 phoe kia3 boe7 kau3, chui7  koh theh8 to3-tng2 eng7 hit e5 ah8 toe2)  Bok8-su chin  hi-ki5, Chiu7 lai5 mng7 i e5 lai5-lek8.  Iu5-cheng3 e5 lang5  long2-chong2 ka7 i kong2-beng5.  Bok8-su kong2.  "Goa2  beh thiah khi2-lai5 khoaN3."  I2-keng thiah khui,  khoaN3-kiN3 lai7-bin7 sia2--e5 si7, "Goa2 sou2 thiaN3 e5 Ia5-sou Ki- tok ah, thiaN-kiN3 kong2, Li2 khoan2-thai7 se3-kan lang5  na7 u7 kiu5 tek-khak eng3-un2, it-chhe3 e5 ho2-su7, bo5 m7  pang-chan7.  Goa2 chit e5 bo5 pe7-bu2, bo5 chiN5-chai5, bo5 te3  oa2-kho3 e5 soe3-han3 gin2-na2, thiau5-ti5 lai5 kiu5 Li2 lin5-bin2,  hou7 goa2 u7 ki-hoe7 oe7 tit-tioh8 thang jip8 oh8 thak8- chheh.  Li2 si7 lau7 sian-siN, bo5 lun7 chaiN2-iuN7 an-pai5  goa2 long2 thiaN-than3 beng7-leng7, chit tiap8 goa2 i2-keng  pi7-pan7, kiu5 Li2 chhoa7 goa2 jip8 oh8.  Bo5 lou7-eng7 e5 Pi-su  kiok-kiong."  Bok8-su khoaN3 liau2, kong2, "Ia5-sou Ki- tok un2 i sou2 kiu5 lah."  Hit e5 Bok8-su chiu7 khi3 chhe7  Pi-su, toe5 chiN5 lai5 hou7 i jip8 oh8.  Pi-su pit-giap8 liau2  saN ni5, chiu7 hou7 chhut mia5 e5 tong5-hoe7 chhiaN2 i choe3  Bok8-su.  Chit tiap8 ti7 Eng-kok e5 Bok8-su tiong i  choe3 te7-it chhut-mia5--e5.  
Chu2 Ia5-sou e5 oe7 kong2, "Lin2 hong7 Goa2 e5 mia5, bo5  lun7 kiu5 sim2-mih, Goa2 tek-khak beh chiaN5."  Chit  ku3 oe7 chin-chiaN3 thang sin3. 
Te3 Tek-seng Soe3-han3 Hian3 Sim hou7 Chu2.
Loe7-te7-hoe7 e5 Te3-kong, choe3 gin2-na2 e5 si5, i e5 lau7-bu2  in-ui7 u7 iau3-kin2 e5 su7, khi3 pat8 ui7 chit8 le2-pai3 ku2.  To3- lai3 e5 si5, i e5 kiaN2 chiu7 khi3 ngia5-chih i.  I2-keng  khoaN3-kiN, chiu7 hoaN-hoaN hi2-hi2, tui3 i e5 lau7-bu2  kong2, "Goa2 ti7 chit le2-pai3 lai7 i2-keng chiong sim  hian3 hou7 Chu2."  I e5 lau7-bu2 moa2 bin7 tai3 chhio3 kong2,  "Goa2 e5 kiaN2, li2 chit hang7-su7, goa2 cha2-cha2 i2-keng  chai."  Te3-kong kong2, "Lau7-bu2 chaiN2-iuN7 oe7 chai  leh?  Un2-tang3 si7 goa2 e5 toa7-chi2 ka7 li2 kong2."  Lau7- bu2 kong2, "M7 si7, si7 Siong7-te3 ka7 goa2 kong2, goa2 li7- khui ke liau2-au7, u7 chit8 jit8 eng7 chit8 pou kang, ui7-  tioh8 li2 ki5-to2, au7--lai5 Seng3 Sin5 ka7 goa2 kong2, goa2 e5  kiaN2 i2-keng tit-tioh8 kiu3 lah, sou2-i2 goa2 cha2-cha2 chai,  li2 chiong sim hian3 hou7 Chu2."   
Au7-lai5 chha chai lau7-bu2 ui7 i ki5-to2 e5 si5, i ti7 ke- lai7 tu2-a2 teh khoaN3 chit8 phiN to7-li2;  liong5-sim toa7  tin2-tang7, chai Siong7-te3 beh eng7 i, chiu7 liam5-piN kui7  --loh8--khi3, chiong sim kau hou7 Kiu3-chu2.  Koh chiong  chit e5 kong-keng2 ka7 i e5 toa7-chi2 kong2, koh kong2  lau7-bu2 na7 to3-lai5, ia7 tek-khak beh kin2 ka7 i kong2- Tok8-tok8 i e5 lau7-bu2 i2-keng chai lah.  
Gau5 ki5-to2 e5 sin3-tou5 oe7 beng5 Chu2 e5 chi2-i3, chhiaN2  khoaN3 Loe7-te7-hoe7 kin-a2-jit8 e5 kong-hau7, long2 si7  tui3 hit e7-pou khi2-tiam2.  Ki5-to2 e5 kong-hau7 chaiN2-iuN7  kau3 hiah ki5-biau7.  Choe3 lau7-bu2--e5 chhiaN2 chu3-i3.  
Ma2-li7 Thak8 Seng3-keng KoaN2 Chhat8.
Eng-kok u7 chit e5 siN3 Ong5 e5 choh-chhan5 lang5.  I  u7 toe7 gou7-chap8 bou2, khia7-khi2 ti7 phian-phiah e5 hiuN- sia7, ke-lai7 e5 hu7-jin5-lang kap kiaN2-ji5, peng7-an tou7 jit8.   SiN3 Ong5--e5 si7 chit8 e5 jiat8-sim e5 sin3-tou5, siong5-siong5  tui3 ke-lai7 e5 lang5 kong2, "Lang5 oah8 te7-it iau3-kin2 e5 su7,  tioh8 ka3-si7 kiaN2 cha-bou2-kiaN2 keng3-khian5 hok8-sai7  Chu2."  Sou2-i2 tak8 le2-pai3, tu5 lau5 chit8 lang5 kou3 mng5 i2- goa7, ki5-u5--e5 long2 tioh8 khi3 le2-pai3.  
I u7 chit e5 soe3 cha-bou2 kiaN2 mia5-kio3 Ma2-li7, tu2-a2  si7 chap8 he3, chiu7 u7 toa7 lang5 e5 khi3-khai3, siong5-siong5  tui3 lau7-pe7 kong2, "A-tia goa2 thang tiam3 teh kou3- mng5 a2 m7 thang?"  SiN3 Ong5 e5 in-ui7 i soe3-han3, sou2-i2  m7 kaN2 un2.  Gin2-na2 tauh8-tauh8 mng7, i chiu7 tauh8  tauh8 si5.  
In hit ui7 long2 bo5 chhat8, sou2-i2 siN3 Ong5--e5 au7-lai5 u7  chit8 le2-pai3 kong2, "Ma2-li7 siong5-siong5 tho2 beh tiam3  teh kou3-mng5, m7 tat8-tioh8 hou7 i chhi3 khoaN3, koh u7  kau2 thang choe3 phoaN7, liong7 kaN2 bo5 iau3-kin2."  Tui3  an2-ni Ma2-li7 chiu7 chiaN5 i e5 sim-goan7 hou7 pe7-bu2 long2  khi3 le2-pai3. 
In khi3 bo5 joa7 ku2, Ma2-li7 tai7-seng chin hoaN-hi2, au7- lai5 siuN7 bo5-phoaN7, sui5-si5 hian khui Seng3-keng, hian  kau3 Si-phian 34 phiN chu7-chu7 jian5-jian5 chiu7 thak8  liam7 koh-chai3 liam7, tit kau3 oe7 oat8-liam7.  Au7-lai5 chin  bo5 sioh8, chiu7 chhoa7 kau2 kau3 hoe-hng5 thit-tho5.  
Hit si5 tu2-a2 chap8-it tiam2, siN3 Ong5--e5 kap i e5 bo2-kiaN2  tioh8 chap8-ji7 tiam2 chiah oe7 to3-lai5.  Ma2-li7 ti7 hoe-hng5  lai7 thit-tho5 kau3 tuh-ka-che7, kau3 chhiN2 jip8 chhu3 beh  pi7-pan7 png7.  Hut-jian5 ka-ki7 kong2, "Kau2 tah-loh8  khi3?"  Chhut-lai5 kio3 e5 si5, long2 bo5 tong7-cheng7.  Hit  si5 liam5-piN u7 phaiN2 lang5, kau3 Ma2-li7 e5 bin7-cheng5,  mng7 Ma2-li7 kong2, "Li2 e5 lau7-pe7 ti7 ke-lai7 bo5?"  In3  kong2, "Bo5, goa2 e5 pe7 bo5 ti7 ke-lai7, chi2-u7 goa2 kap  kau2 na7-tiaN7.  Lin2 beh chhong3 sim2-mih8?"  In chhio3  kong2, "Li2 boe7 oe7 koh khoaN3-kiN3 li2 e5 kau2 lah."  Ma2- li7 m7 chai kau2 i2-keng hou7 in hai7-si2. 
 I siong5-siong5 khoaN3-kiN3 lau7-bu2 un-khun5 khoan2- thai7 lang5-kheh, sou2-i2 tui3 hit nng7 lang5 kong2, "ChhiaN2  jip8 chhu3-lai7, goa2 beh pi7-pan7 png7-tng3 lai5 chhiaN2 lin2  chiah8, lin2 tioh8 theng3-hau7 kau3 goa2 e5 pe7 to3-lai5."  In  jip8 lai5, Ma2-li7 pi7-pan7 png7 ho2, chiu7 pai5 ti7 toh-teng2,  Ma2-li7 kong2, "Ki5-to2, lan2 tai7-ke chiu7 chiah8."  In nng7  lang5 long2 chhio3, chit8 e5 kong2, "Goa2 boe7 hiau2-tit,  hou7 li2 ki5-to2."  Tui3 an2-ni Ma2-li7 chiu7 eng7 kan2 e5 oe7,  kam2-sia7 ThiN Pe7.  Kam2-sia7 liau2 chiu7 chiah8.  In  chiah8 hui-siong5 kin2, koh tui3 Ma2-li7 ia7 put-chi2 chhou- lou2, Ma2-li7 hit si5 chiah giau5-gi5, in m7 si7 ho2 lang5.  U7  chit8 e5 kong2, "Li2 tioh8 ka7 goan2 kong2.  Li2 e5 pe7 cha2- jit8 boe7 ti e5 chiN5 he7 ti7 tah-loh8?"  Ma2-li7 tu2-a2 beh  in3.  Hit chit8 e5 kong2, "Li2 bo5 kiaN goan2 mah?  Phi3- ju7 goan2 si7 chhat8, li2 kiam2 bo5 kiaN mah?"  Ma2-li7  kong2, "Goa2 put-chi2 kiaN, tok8-tok8 goa2 tu2-a2 thak8 e5  Seng3-keng, hou7 goa2 chai, ThiN Pe7 tek-khak chiau3- kou3 goa2, kap goa2 e5 chhu3, na7-si7 li2 kam-goan7 thiaN,  goa2 beh in-ui7 lin2 koh-chai3 thak8."  Sui5-si5 liam7 kong2,  "Keng3-ui3 Chu2 e5 lang5, si3-ui5 u7 Chu2 e5 su3-chia2, chat  iaN5 chin2-kiu3."  
In khoaN3-kiN3 Ma2-li7 hit iuN7 e5 sin3-sim.  Tiong-kan  chit8 e5, liong5-sim toa7 tin2-tang7, chiu7 tui3 tang5-phoaN7  kong2, "Kin2 kiaN5, goa2 m7 pang-chan7 li2 thau chit ho7  lang5 e5 chiN5, khoaN3 chit e5 soe3-han3 cha-bou2 gin2-na2,  thang chai in si7 ho2 lang5, goa2 ia7 m7 kaN2 thau --in, in- ui7 ThiN Pe7 khoaN3-kou3 --in."  Koh chit8 e5 chiu3-choa7  kong2, "Na7 bo5 thau tam7-poh8 chiN5, koat-toan3 m7 khi3."  I e5 tang5-phoaN7 m7 hou7 i choe3 chit ho7 su7, sui5-si5 chiu7  chhut mng5-goa7, kap Ma2-li7 saN-si5.  Oat8-thau5 kong2,  "Goan2 m7 theng3-hau7 li2 e5 lau7-pe7."   
SiN3 Ong5--e5 kap ke-lai7 e5 lang5 tui3 le2-pai3 tng5 to3-lai5  chit8 e7 jip8 mng5 khoaN3-kiN3 soe3 chiah kau2 si2, chiu7  chin kiaN, phah-sng3 i2-keng hou7 chhat8 thau.   
Kau3 jip8 chhu3, khoaN3-kiN3 Ma2-li7 e5 png7 i2-keng pi7- pan7 ho2, chiu7 soe3-ji7 mng7 hit e5 in-toaN.  Mng7 soah,  chiu7 kap i e5 hu7-jin5-lang5 saN-kap sia7 un, in-ui7 i e5  soe3 cha-bou2 kiaN2 thak8 Seng3-keng, u7 tit-tioh8 chit e5  ho2 e5 hau7-ho2.  
Hok-tek Kong2 Seng5-sit8
Ti7 Bi-kok bou2 oh8-tng5, u7 chit8 e5 song3-hiong e5 hak8- seng, mia5 kio3 Hok-tek, thak8 chheh bo5 choe7, koh  bo5 put-chi2 chhang-mia5, tok8-tok8 i e5 sia2 ji7, boe7 su  cheng3 lang5.  I u7 chit8 kho, kek-goe7 e5 eng7 kang,  ka-ki7 phah-sng3 kau3 kho2 e5 si5, pat8 kho e5 po3-siuN2 m7  kaN2 ng3-bang7, sia2 ji7 chit kho, u7 thang hun7 chit8 hun7.   
Kau3 ni5-be2 kho2 chheh e5 si5, Kam-tok lai5-pin long2  khi3 chham-koan, pun2 oh8 e5 sian-siN tai7-seng kio3  hak8-seng chiau3 ui7 che7, au7-lai5 chiong tak8 e5 hak8- seng e5 sia2-ji7-phou7, pun hou7 tak8 lang5, kio3 in hian7  sia2, bian2 tit u7 su sim e5 pe7-peng7.  KhoaN3 chit tiap8  sia2 e5 chi7-chui7 khah ho2, chiu7 hou7 i po3-siuN2.  Kho2- sioh sian-siN bo5 soe3-ji7, chiong Hok-tek e5 sia2-ji7-phou7  theh8 hou7 Hi2-tek, Hi2-tek e5 hou7 Hok-tek.  Tak8 e5 hak8-seng sia2 liau2, Kam-tok tak8 e5 tak8 e5 khoaN3;  keng2  chhut nng7 pun2 ho2 --e5, chit8 bin7 khoaN3, chit8 bin7 tui3  cheng3 lang5 kong2, "Kin-ni5 sia2 ji7 e5 po3-siuN2 beh kui  ti7 chi2 nng7 e5 hak8-seng."   
Tng hit si5 Hok-tek khoaN3-kiN3 hi2 nng7 pun2 e5  tiong-kan, u7 chit8 pun2 si7 i e5, sim-lai7 chiu7 chap8 hun  e5 hoaN-hi2.  Khah theng5 sian-siN chiong po3-siuN2  kap sia2-ji7-phou7 pun hou7 tak8 e5 hak8-seng.  Hok-tek  chit8 e7 khoaN3, phou7-a2 si7 ka-ki7 e5, ji7 si7 Hi2-tek sia2--e5,  chiu7 ka7 sian-siN kong2, "Goa2 m7 eng-kai tit-tioh8 po3- siuN2, in-ui7 che m7 si7 goa2 sia2--e5, si7 Hi2-tek sia2--e5."  Sian-siN kong2, "An2-ni si7 goa2 bo5 sio2 sim, chiong  phou7-a2 oaN7 chho3."  In3 kong2, "Bo5 lun7 chaiN2-iuN7,  goa2 m7 eng-kai tit-tioh8 siuN2."  Sian-siN chiu7 chiong  po3-siuN2 hou7 Hi2-tek.  
Hak8-seng tiong u7 e5 kong2, "Hok-tek chin gong7,  na7 bo5 choe3 siaN, po3-siuN2 kiam2 m7 si7 i e5 mah?"  Ia7  u7 e5 kong2, "Hok-tek chin-chiaN3 si7 ho2-lang5, leng5- khou2 sit-loh8 po3-siuN2, m7 kheng2 kong2 peh8-chhat8 lai5  sun2-hai7 --lang5."  Hok-tek sui-jian5 sit-loh8 oe7 khoaN3- kiN3 e5 po3-siuN2, chong2--si7 i un2-tang3 oe7 tit-tioh8 boe7  khoaN3-kiN3 e5 po3-siuN2.  
Chu2 Ia5-sou kong2, "Lin2 e5 oe7, si7 chiu7 kong2 si7, m7 si7  chiu7 kong2 m7 si7, na7-si7 kong2 ke3-thau5, chiu7-si7 tui3  phaiN2 siN chhut-lai5."  
Hok-tek i2-keng chiau3 chit e5 oe7 kiaN5.  Ia5-sou hou7  i peng5-an khoai3-lok8, kiam2 m7 si7 te7-it po2-kui3 e5 po3- siuN2 mah?  Soe3-kiaN2 tioh8 thiaN ah, tioh8 bian2-le7 ah.   
Chheng-khi3 Chin Ho2
 U7 chit8 e5 gin2-na2 tu2-a2 gou7 he3, chit pai2 kap i e5 soe3- han3 sio2-ti7, ti7 chhu3-lai7 teh thit-tho5.  Hut-jian5 tu2- tioh8 he2-sio, he2-ian chin toa7 chheng3--khi2--lai5,  se3-bin7  teh-beh sio si2 lang5.  Hit e5 gin2-na2 iu5-goan5 chu7-chu7  jian5-jian5, chiong sio2-ti7 nng7 chhiu2 pho7--khi2--lai5, khut- sin jim2 khi3 chiu7 chau2.  
Tu2-a2 kau3 mng5-khau2, u7 nng7 lang5 chau2 lai5, i kap i  e5 sio2-ti7 long2 siu7 kiu3 chhut.  Chit8 e7 kau3 goa7-bin7,  chhoan2 chit8 e5 toa7 khui3 kong2, "Hai7 ah!  Chheng e5  khi3 chin ho2, chheng e5 khi3 chin ho2."  PiN--a2 u7 chit8  lang5 chhap chhui3 kong2, "Li2 peng5-jit8 kiam2 m7 si7  siong5-siong5 khip chheng e5 khong-khi3 mah?  ChaiN2- iuN7 kin-a2-jit8 chiah chai ho2 nih8?"  I chiu7 in3 kong2,  "Goa2 kin-a2-jit8 na7 m7 si7 tui3 he2-ian lai7 chau2--chhut--lai5,  chheng e5 khi3 sui-jian5 ho2 kau3 chaiN2-iuN7 ia7 m7 chai."  
 Seng3-tou5 siong5-siong5 ti7 ThiN Pe7 e5 un-tian2 tiong,  long2 boe7 hiau2 kam2-un.  Kau3 tu2-tioh8 kan-khou2 i2-au7, hiah chai peng5-jit8 tit-tioh8 un bo5 chio2, sit8-chai7  chin kho2-sioh kho2-sioh. 
Li2 Seng5-bi2 kong2 Peh8-chhat8.
Li2 Seng5-bi2 chap8-ji7 he3, i e5 pe7-bu2 si7 jiat8-sim e5 kau3- iu2, hoan5-su7 chiau3 liong5-sim, ia7 ka3-si7 gin2-na2 po2-siu2  liong5-sim. 
 Chit8 jit8 Li2 Su-niu5 koaN2-kin2 beh khi3 boe2 kui2 kun  han7-chu5, hoan-hu3 Seng5-bi2 ti7 ke-lai7 kou3-mng5, m7  thang chhut-khi3 thit-tho5, kiaN-liau2 u7 lang5 lai5 thau- theh8 mih8.  Seng5-bi2 in3, "Ho2".  Li2 Su-niu5 chiu7 koaN7 tek- lang2-a2 chhut--khi3.  
Seng5-bi2 ti7 ke-lai7 bo5 joa7 ku2, chiu7 siuN7 bo5 sioh8,  chiu7 khi3 khui thoah, loan7-loan7 hiau kau3 chit8 khun3- a2 pa2.  Koh khui oaN2-tu5, khoaN3-kiN3 u7 kui2 te3 piaN2- koaN, toe2 ti7 kong-thih ah8-lai7, chit8 e7 khoaN3-kiN3 chiu7  liam5-piN ai3 beh chiah8.  Liong5-sim kong2, "M7 thang, tioh8  he7-teh, m7 thang phah tin2-tang7."  Sat-tan3 kong2,"Tioh8  chiah8, tioh8 chiah8."  Seng5-bi2 m7 thiaN liong5-sim,  keng2-jian5 thiaN Sat-tan3.  Bo5 joa7 ku2 chiong kong- thih ah8-lai7 e5 piaN2-koaN long2 chiah8 liau2-liau2. 
 Liong5-sim koh kah i tioh8 hoan2-hoe2.  Sat-tan3 kong2, "Bo5  iau3-kin2, chiong chng2-thau5-a2 chhit chheng-khi3 li2 e5  chhui3, oaN2-tu5 iu5-goan5 koaiN teh, li2 e5 lau7-bu2 to3-lai5,  beh thai2 oe7 chai."   Liong5-sim kong2, "Lau7-bu2 to3-lai5 tioh8 kong2 seng5- sit8, m7 thang peh8-chhat8."  Seng5-bi2 koh m7 thiaN,  chau2 kau3 tiaN5 lai5 kap chhu3-piN e5 gin2-na2 thit-tho5. Tok8-tok8 liong5-sim tauh8-tauh8 koh-chai3 kek-tong7 i,  kong2, "Li2 sou2 choe3 m7-tioh8, theng3-hau7 lau7-bu2 to3-lai5,  iau3-kin2 tioh8 kong2 seng5-sit8."   
Li2 Su-niu5 to3-lai5 e5 si5, in-ui7 chin ia3-sian7, tui3 Seng5- bi2 kong2, "Ka7 goa2 phau3 chit8 poe te5 lai5, ti7 oaN2-tu5 lai7  u7 kui2 te3 piaN2-koaN, theh8 lai5 hou7 goa2 chiah8."   
Seng5-bi2 theh8 gou7 e5 lui, chhut khi3 boe2 te5-sim  phau3 chit8 koan3 te5.  Chit si5 sim-lai7 i2-keng chin  kan-khou2 choe3.  Liong5-sim kong2, "Tioh8 kong2 seng5- sit8."  Sat-tan3 kong2, "M7 bian2, tioh8 kong2 piaN2-koaN  hou7 niau chiah8 --khi3."   
Te5 i2-keng phau3 ho2, Li2 Su-niu5 kong2, "PiaN2-koaN  ti7 oaN2-tu5 lai7, kin2 khi3 theh8--chhut--lai5."   
Seng5-bi2 chiu7 khi3 khui oaN2-tu5 khoaN3, kong2, "Bo5  piaN2-koaN."   
Liong5-sim kong2, "Kin2 jin7 m7 tioh8."   
Sat-tan3 kong2, "M7 thang, chi2-u7 tioh8 kong2 niau  chiah8 khi3."  
Seng5-bi2 hit si5 i2-keng hou7 Sat-tan3 long7-to2, boe7 oe7  bo5 thiaN i kiau-so, chiu7 kong2, "PiaN2-koaN hou7 niau  chiah8 khi3."   
Liong5-sim thiaN-kiN3 i kong2 peh8-chhat8, ti7 lai7-bin7  chhut-lat8 tit8-tit8 kut8, kut8, kau3 hou7 i bin7 chin ang5,  soa3 kio3 i tioh8 kin2 seng5-jin7.   
Li2 Su-niu5 kong2, "Soe3 chiah niau chiah8 khi3, li2 e5  bin7 chaiN2-iuN7 oe7 ang5?"   
Seng5-bi2 e5 liong5-sim ti7 lai7-bin7, koh-chai3 chhut-lat8  kong-kek, ka7 i kong-kek kau3 hou7 i hau2, chiah sit8- sit8 kong2, "PiaN2-koaN si7 goa2 chiah8 --khi3, kiu5 lau7-bu2  tioh8 khoan-su3 --goa2."   
Li2 Su-niu5 in-ui7 i thau5 pai2 tu2 choe3 m7-tioh8, koh  ka-ki7 chai choe7, chi2-u7 khou2-khng3 --i, kio3 i e7-pai2 m7  thang koh kong2 peh8-chhat8, ia7 bo5 heng5-hoat8 --i, an2- ni chit e5 tai7-chi3 chiu7 beng5-pek8.  
Tok-sin3 Ki5-to2 Hou7-soaN3
U7 chit8 e5 soe3-han3 cha-bou2 gin2-na2, mia5-kio3 Tok-sin3.  Chit8 jit8 kap i e5 lau7-bu2 tui3 koe-lou7 to3-lai5, chit8-e5 jip8  pang5-mng5, lau7-bu2 kong2, "Ai-ioh, ti7 koe-lou7-nih, goa2  sou2 ai3 e5 hou7-soaN3 phah m7 kiN3 lah, goa2 kiaN-liau2 chhe7  bo5."   
Soe3-han3 cha-bou2 gin2-na2 kong2, "Lan2 thang ui7-tioh8  chit e5 ki5-to2, Chu2 Ia5-sou oe7 theh8 to3-lai5."   
Lau7-bu2 chhio3 kong2, "Ho2."  Tok8-tok8 sim-lai7  khiok giau5-gi5, Chu2 Ia5-sou be7 tek-khak ui7-tioh8 chit  e5 sio2-khoa2 su7 hui3 sim.  
Tok-sin3 chiu7 kui7-loh8 khi3 ki5-to2, ki5-to2 soah chiu7  khi3 khun3.  Te7 ji7 jit8 cha2-khi2, u7 lang5 kau3 in tau  kong2, "Cha7-jit8 khioh-tioh8 chit8 ki hou7-soaN3, m7 chai  si7 lin2 e5 a2 m7 si7?"   Tok-sin3 kap i e5 lau7-bu2 chit8 e7 khoaN3, gong5-ngiah8  kong2, "Chin si7 hi-ki5, chin-chiaN3 tioh8 o-lo2 ThiN Pe7,  lian5 chit e5 sio2-khoa2 su7, I ia7 pang-chan7 lan2."   
Hoan7-na7 u7 kan-khou2, bo5 lun7 toa7 soe3, long2 tioh8  ka7 ThiN Pe7 kong2, in-ui7 I si7 chu5-ai3 oan5-choan5 e5  Siong7-te3, toa7 su7 soe3 su7 long2-chong2 teh koan-sim.  
Soe3 Iok-sek e5 Ki5-to2
Eng-kok u7 nng7 e5 gin2-na2, chit8 e5 mia5 Iok-pek,  chit8 e5 mia5 Iok-sek.  Chit8 jit8 khi3 tham3 i  lau7 e5 a-ma2, tiam3 hia kui2-na7 jit8, si3-koe3 khoaN3  kong-keng2.  Iok-pek siN-jit8 beh kau3, chiau3 Se-kok  e5 hong-sioh8, bo5 lun7 toa7 lang5 gin2-na2, siN-jit8 hit jit8  chhin lang5 u7 si5 sang3 le2-mih8.  Iok-pek put-chi2 ng3- bang7 i e5 a-ma2 oe7 sang3 i mih8 thang toa3 to3-lai5 ke- lai7 ke3 siN-jit8.  
Hit e5-hng beh chiuN7 bin5-chhng5 e5 si5, a-ma2 kong2,  "Long2 kui7 --loh8--khi3, goa2 tai7-seng ki5-to2, lin2 nng7 e5  chiah lian5 soa3 ki5-to2."  
 Iok-pek ki5-to2 e5 si5, toa7 siaN kong2, "Kiu5 Chu2 Ia5- sou, te7-it iau3-kin2 m7 thang boe7 ki3-tit goa2 au7--jit8 siN- jit8, kiu5 li2 sang3 goa2 chit8 liap8 toa7 liap8 phe5-kiu5, ia7  tioh8 teng7 koh ho2 e5."  
Iok-sek kong2, "HouhN, mih-sai2 eng7 kau3 chiah  toa7 siaN, Siong7-te3 m7 si7 chhau3-hi7 lang5."  
 Iok-pek in3 kong2, "M7 ku2, a-ma2 si7 chhau3-hi7  lang5."   Che sui-jian5 si7 chit8 e5 gin2-na2 e5 kou3-su7, tok8-tok8 ki5- tiong u7 toa7 ka3-si7 ti7-teh.   
U7 choe7-choe7 lang5 ki5-to2, m7 si7 ng3-bang7 Siong7-te3  thiaN, tok8-tok8 kiu5 lang5 chai, mia5 sui si7 ki5-to2, khiok  toa7 sit-loh8 ki5-to2 e5 goan5-i3, bo5 ki5-koai3 ki5-to2 e5 lang5  bo5 chio2, tit-tioh8 eng3-un2 e5 lang5 bo5 choe7, in-ui7 in  bo5 chiau3 li2 ki5-to2.  
Gin2-na2 Oa2-kho3 Chu2
U7 chit8 e5 sin3 Chu2 e5 gin2-na2 kong2, "Goa2 siong5-siong5  thak8 Seng3-keng hou7 goa2 e5 an2-ma2 thiaN, i si7 chit8 e5  keng3-khian5 e5 thai3-thai3, siong5-siong5 ka3-si7 goa2 oa2- kho3 Chu2.  Goa2 e5 pe7-bu2 chap8-hun song3-hiong, u7 jit8  chiah8 cha2-khi2 png7 chiu7 bo5 e5-hng, siong5-siong5 tu2- tioh8 chit ho7 e5 khun3-lan5.  U7 chit8 jit8 lian5 cha2-khi2 tng3  ia7 bo5.  
Lau7-bu2 ka7 goa2 e5 sio2-ti7 sio2-be7 saN chheng7 ho2,  kio3 goa2 chhoa7 in khi3 hai2-piN thit-tho5, chiah to3- lai5 pang-chan7 ke-su7.  
Thit-tho5 e5 si5, khoaN3 hai2-chiau2 pe hau2, i e5 im  koaiN5-ke7, chiu7 siuN7 kau3 Seng3-keng u7 kong2, 'Li2  khoaN3 thiN-teng2 e5 pe-chiau2, ThiN Pe7 siong7-chhiaN2 iuN2- chhi7 i, lin2 kiam2 bo5 pi2 chhek-chiau2-a2 khah kui3- khi3 mah?'  Goa2 siuN7 ThiN Pe7 bo5 hou7 chhek-chiau2- a2 go7-si2, ia7 tek-khak bo5 hou7 goa2 go7-si2.  Goa2 kap sio2- ti7 sio2-be7 chiu7 kui7 ti7 soa-thoaN ki5-to2, kiu5 ThiN Pe7  siuN2-su3 goan2 chiah8 mih8.  Ki5-to2 soah, koh khi3  khioh chioh8-thau5, lai5 khi3 soe3 keng chhu3.  
Iah soa e5 si5, hut-jian5 khoaN3-kiN3 soa-e7 u7 chit8  hang7 kng e5 mih8; khoaN3 siong5-se3, tou si7 chit8 khou gun5,  hoaN-hi2 kau3-kek8, chiu7 chau2 to3-khi3 theh8 hou7 lau7-bu2.  
Lau7-bu2 theh8 chhut khi3 oaN7, boe2 ho2 e5 chhai3 png7,  thong ke long2 chiah8 kau3 pa2-pa2."  
Soe3-soe3-han3 e5 gin2-na2 oe7 hiau2 oa2-kho3 Chu2, m7-tat8  na7 thang choe3 gin2-na2 e5 bou5-iuN7, lian5 lan2 toa7 lang5, ia7  eng-kai tioh8 oh8 i.  
ThiaN-kiN3 kong2, hit e5 gin2-na2 kau3 toa7 lang5 e5 si5,  choe3 choe7-choe7 ni5 e5 bok8-su, kiu3 liau2 joa7 choe7 lang5  e5 leng5-hun5.   
Chiu Hou2-hok Oh8 Chui2-siu2
Cheng5 kui2-na7 chap8 ni5 u7 chit8 e5 Gui5-lek-su e5 gin2- na2, mia5 kio3 Chiu Hou2-hok.  Teh thak8-chheh e5 si5,  hut-jian5 siuN7 ai3 oh8 chui2-siu2.  I e5 lau7-bu2 si7 chiu2-koaN2  lang5, chin thiaN3 i, tak8 pai2 i na7 beh choe3 sim2-mih8,  long2 bo5 chou2-tong3 i.  Chit8 e7 thiaN-kiN3 i beh oh8 chui2- siu2, chiu7 un2 i, chong2--si7 tioh8 kau3 toa7-han3 chiah beh  sang3 i khi3 chun5-nih.  Sui-jian5 un2, i e5 lau7-bu2 long2  bo5 chan3-seng5, put-ko3 si7 beh hou7 i hoaN-hi2 na7-tiaN7,  so2-i2 put-tek-put tioh8 an2-ni un2 i.  
Tak8 e7-pou Hou2-hok tui3 oh8-tng5 to3-lai5, chiah8 e5-hng  pa2 liau2, lau7-bu2 tiam2-teng teh choe3 saN, chiu7 soa3  chhoa7 i thak8 kui2 chat e5 Seng3-keng, ki5-to2 chiu7 khi3  khun3.  Ia7 siong5-siong5 ka7 Hou2-hok kong2, "Li2 e5 pe7 i2- keng li7-khui se3-kan, ka3-si7 li2 e5 chi2-u7 goa2 na7-tiaN7, li2  peng5-seng bo5 lun7 ti7 siaN2 sou2-chai7, choe3 siaN2 tai7-chi3,  goa2 khng3 li2 m7 thang boe7 ki3-tit ThiN Pe7."  Chit  e5 oe7 si5-siong5 hoat-chhut.  
Hou2-hok li7-khui oh8-tng5 beh chiuN7 chun5 e5 cheng5  chit8 mi5, i e5 lau7-bu2 chiong Po2-lo5 ke3 hai2 tu2-tioh8 gui5- hiam2 e5 kou3-su7, thak8 hou7 i thiaN.  Thak8 kau3 in long2  tit kiu3 chiuN7 I oaN7 hit ku3, bak8-sai2 liam5-piN lau5 loh8,  choan2 ng3 Hou2-hok kong2, "Goa2 e5 kiaN2, Siong7-te3 tui3  khi2-thau5 kap Po2-lo5 saN-kap ti7-teh, sou2-i2 in chiah oe7  tit-tioh8 kiu3.  Po2-lo5 beng5-beng5 kong2, 'Cha7-mi5 u7 goa2  sou2 hok8-sai7 e5 Siong7-te3 chit e5 su3-chia2 khia7 ti7 goa2  sin-piN,' tioh8 chu3-i3 chit ku3 oe7, tioh8 ki3-tit, m7 thang  boe7 ki3-tit."  
 Tui3 an2-ni lau7-bu2 kui7-loh8 khi3 ki5-to2 kong2, "Kiu5  Chu2 kap goa2 e5 kiaN2 saN-kap ti7-teh, chhin-chhiuN7  cha2-jit8 kap Po2-lo5 ti7-teh chit8 iuN7, na7 tu2-tioh8 hong  eng2, koh tioh8 kap i ti7-teh."   
Hou2-hok m7 chai choe3 chui2-siu2 e5 kan-khou2, kau3  chun5-lai7 kui2 jit8, hin5 chun5 chin tang7, tok8-tok8 iu5- goan5 tioh8 choe3 kang, boe7 hioh khun3, sui-jian5 ou2- thou3, ia7 tek-khak tioh8 boah chun5-pan2, bin2 chun5- ui5.  Koh tang5 choe3 kang e5 lang5, put si5 me7 i, leng5- jiok8 i.  Hit si5 i chiu7 hoan2-hoe2, m7 ku2 phah m7-tioh8  sng3 lah.  Koh siuN7 ti7 ke-lai7 kap lau7-bu2 saN-kap ti7- teh e5 khoai3-lok8, boe7 kim3-tit bo5 siau3-liam7 i e5 ke.  
U7 chit8 e5 tang-thiN, tu2-tioh8 toa7 hong, chun5 kau3  beh tim5--loh8--khi3, koh thiN chin leng2, lang5 boe7 ti2- tng hit e5 koaN5.  Chun5-bin7 hoan7-na7 bo5 eng7 soh pak8  e5 mih8, long2-chong2 peng2--loh8--khi3.  Hou2-hok ti7 chun5- bin7 teh choe3 kang, chha-put-to tang3 kau3 beh si2.  Bak8-sai2 sui5-loh8 ti7 chhui3-phoe2, liam5-piN kiat-chiaN5  soe3 te3 peng, chit ho7 e5 chham2-keng2, koh khah hou7  i siuN7 tioh8 lau7-bu2 e5 chu5-ai3.  
Bo5 ku2 chun5-chu2 ia7 sit-lat8, boe7 oe7 hoaN7 toa7, chun5  chiu7 chhut-chai7 hong siak lai5 siak khi3, hiam2-hiam2  khap8-tioh8 chioh8.  
Hou2-hok tng hit si5 siuN7 kong2, "Goa2 kap Po2-lo5 sou2  tu2-tioh8 e5 gui5-hiam2 saN chhin-chhiuN7."  Koh ki3-tit  Po2-lo5 in-ui7 Siong7-te3 kap i ti7-teh, tit-tioh8 bian2 si2.   
Teng2 ni5 chit8 e5-hng, i e5 lau7-bu2 sou2 kong2--e5, tak8 ku3  ti7 i e5 hiN7-khang.  SiuN7 liau2, chiu7 jip8 pang5 kui7 ti7 bin5- chhng5-piN ki5-to2 kong2, "Chu5-pi e5 Pe7, goa2 e5 lau7-bu2  e5 Siong7-te3, kiu5 Li2 kap goa2 ti7-teh, hou7 goa2 tit-tioh8  kiu3."  Chiah hian khui Seng3-keng soe3-ji7 thak8 Po2- lo5 tu2-tioh8 gui5-hiam2 e5 su7, ke-thiN i e5 taN2.  I chiu7 toa3  Seng3-keng chhut-khi3 goa7-bin7, khak-sit8 sin3 Siong7- te3 kap i ti7-teh, ia7 sin3 i tek-khak oe7 tit-tioh8 chiuN7  hoaN7.  Bo5 kui2 jit8, hong long2 chiN7, chun5 ko2-jian5 kau3  hai2-khau2.   
KhoaN3 e5 lang5 ah, Po2-lo5 e5 Siong7-te3 ia7 si7 li7 e5 Siong7- te3 mah?  Siong7-te3 kap li2 ti7-teh, ia7 chhin-chhiuN7 kap  Po2-lo5 ti7-teh chit8 iuN7, na7 bo5 an2-ni, chhiaN2 li2 kui7-loh8  khi3 oh8 Hou2-hok ki5-to2 kong2, "Chu5-ai3 e5 ThiN Pe7, kiu5  Li2 kap goa2 saN-kap ti7-teh, pi3-iu7 goa2 peng5-an tit- tioh8 kiu3."   
Ki3-jian5 oah8 ti7 se3-kan, chiu7-si7 chhin-chhiuN7 ke3  hai2 chit iuN7.  In2-iu2 chhi3-tham3 long2 si7 chhoa7 li2 kau3  biat8-bo5 e5 lou7.  Na7 bo5 Chin Sin3 kap li2 ti7-teh, chaiN2-iuN7  oe7 kau3 Thian-tong5?   
Phe5 Ma2-kho2 kap Lau7-pe7
Phe5 Ma2-kho2 Bok8-su kong2, "Goa2 soe3-han3 e5 si5 khi3  thak8-chheh, tui3 ke-lai7 kau3 oh8-tng5, keng-ke3 chit8 e5  thiong2-toe7 e7-pou si5 ka-ki7 tui3 hia kiaN5, siong5-siong5  chai chin kiaN.  Chit8-pai2 m7 na7 thiN ou, koh loh8 toa7  hou7, lui5 tan5 sih-na3 sih, kiaN5 chit8 pou7 chiu7 chit8 siaN  hou7 goa2 kiaN kau3 m7-chai beh chaiN2-iuN7, sih-na3 e5  kng-iaN2 lai5, chhin-chhiuN7 khoaN3-kiN3 chit8 lang5, lui5  tan5 e5 siaN tiong, hong2-hut thiaN-kiN3 chit8 e5 siaN kong2,  'Hit e5 kiam2 m7-si7 Ma2-koh2 mah?'  Goa2 chhui3-tun5  chun3 e5 siaN kong2, 'Pe7-ah si7 goa2,' Pe7 liam5-piN khan  goa2 e5 chhiu2 jip8 i e5 hou7-soaN3 lai7.  Pe7 kiaN2 kong2 chhio3,  it-tit8 kau3 ke-lai7."   
Phe5 Ma2-kho2 Sian-siN kong2, "Goa2 khoaN3-kiN3 pe7  liau2-au7, lui5 hou7 iu5-goan5 chhin-chhiuN7 tai7-seng, tok8- tok8 goa2 chhin-chhiuN7 bo5 khoaN3-kiN3, ia7 bo5 thiaN-kiN3.  Tng hoan7-lan7 pek-kun7 e5 si5, chhian-ban7 m7-thang  sit-taN2, ThiN Pe7 thiaN3 lan2, i2-keng kau3-kek8, tek-khak  ti7 lan2 loan2-jiok8 chhin-chhiuN7 chui2, bo5 chu7-chai7 e5 si5,  lai5 kiu3 lan2, an-ui3 lan2.  Li2 goa2 u7 chit ui7 chu5-pi e5 Pe7,  jit8-jit8 teh chhoa7 lan2, lan2 beh kiaN sim2-mih8?"   
TiuN Su-niu5 toa3 Gin2-na2 choe3 Le2-pai3
TiuN Su-niu5 heng-cheng5 pho7 gin2-na2 koh chhoa7 si3  he3 e5 gin2-na2, mia5 kio3 Tek-kheng3, khi3 choe3 le2-pai3.  Nng7 e5 gin2-na2 long2 bo5 an-cheng7, m7-tat8-na7 TiuN Su- niu5 kap pat8-lang5 boe7-oe7 thiaN to7-li2, lian5 kong2 to7-li2 e5  bok8-su ia7 bo5 hoaN-hi2.  TiuN Su-niu5 bo5 tah-tit-oa5, eng7  peng5-siong5 e5 hoat, kio3 Tek-kheng3 chiah8 lok8-hoa- seng, ia7 eng7 bo7-a2 e5 ham5-leng5 hou7 hit e5 soe3-han3 --e5  thit-tho5.  Nng7 e5 gin2-na2 sui-jian5 bo5 chha2, na7-si7 ham5- leng5 e5 siaN, koh lok8-hoa-seng khak e5 siaN iu5-goan5  chiau3 ku7 kiau2-chha2 cheng3 lang5.   
Le2-pai3 soah, bok8-su tui3 TiuN Su-niu5 kong2, "Goa2  u7 kui2 ku3 oe7 beh lai5 saN khou2-khng3, chhiaN2 li2 m7  thang toa3 lok8-hoa-seng, lai5 le2-pai3-tng5.  Hou7 gin2-na2 ti7  li2 e5 ke chiah8 pa2; lai5 e5 si5 chu7-jian5 boe7 iau.  Ti7 ke-lai7  tioh8 tui3 i kong2 beng5, lai5 le2-pai3-tng5 tioh8 siu2 kui-ku2  an-cheng7, to3-lai5 ke-nih8, tek-khak beh hou7 li2 lok8- hoa-seng.  Na7 eng-kai tioh8 toa3 chiah8 mih8, tioh8 toa3  pou7-tioh8 bo5 siaN e5 tiam2-sim;  koh chhian-ban7 m7- thang hou7 gin2-na2 thit-tho5 ham5-leng5, long-long hau2  oe7 kiau2-chha2 cheng3-lang5.  Li2 na7 oe7 an2-ni, ti7 kong2  to7-li2 e5 lang5 u7 tit-tioh8 pang-chan7, ia7 lip8 bou5-iuN7 hou7  choe7-choe7 lang5 khoaN3.   
TiuN Su-niu5 siu7 kam2-kek, chiu7 to-sia7 bok8-su  kong2, "Goa2 tiaN7-tioh8 beh chiau3 an2-ni kiaN5.  Te7-ji7 le2- pai3 ka7 gin2-na2 taN2-pan7 ho2-se3, chiu7 tui3 Tek-kheng3  kong2, "Li2 na7 kau3 le2-pai3-tng5, tioh8 tiaN7-tiaN7 cheng7- cheng7 che7, bo5 chha2-la7, bo5 ai3 khun3, to3-lai5 tek-khak  beh hou7 li2 chiah8 lok8-hoa-seng."  Tek-kheng3 kong2,  "Goa2 m7 theng3-hau7 hit si5, chit-tiap8 goa2 chiu7 beh te7  jip8 goa2 e5 po3-te7-a2 lai7."  TinN Su-niu5 kong2,  "It-teng7  m7 chun2, goa2 beh chit lui hou7 li2, li2 tioh8 he7 ti7 te7-a2  lai7, chip-su7 toe5 chiN5 e5 si5, li2 tioh8 he7 ti7 chiN5-poaN5.  Li2 na7  bo5 pa2, tai7-seng thang chiah8 tam7-poh8 mih8, chiah8 liau2  chiah lai5 khi3."  Tek-kheng3 khi2-thau5 long2 si7 eng7  bian2-kiong2, kau3 ku2 chiu7 chu7-jian5, che si7 toa3 gin2-na2  choe3 le2-pai3 ti7-it ho2 e5 hoat-tou7.  Gin2-na2 an-cheng7 siu2  kui-ku2, toa7 lang5 thang tit-tioh8 liu5 sim thiaN to7-li2.  long2 chong2 e5 lu2 kau3-iu2 siaN2-su7 m7 chhi3 khoaN3 leh?   
Si2 Ki5 Oh TiaN7-tioh8
Cheng5 ti7 Hoat-kok u7 chit8 e5 siau3-lian5 lang5, kau3  le2-pai3-tng5 thiaN to7-li2.  Le2-pai3 soah, bok8-su tui3 i  kong2, "HiaN-ti7 ah, tioh8 than3 cha2 sin3 to7-li2, lai5 te3 Kiu3- chu2; si2-ki5 i2-keng lai5 lah, ti7 hit si5 beh sin3 chiu7 siuN- oaN3 lah."  Siau3-lian5 lang5 kong2,  "Bo5 iau3-kin2, goa2 li7 si2  ki5 iau2 hng7, theng3-hau7 lau7 chiah sin3 iau2-be7 ti5,"  Bok8- su kong2, "Lang5 e5 si2-ki5 boe7 oe7 tai7-seng tiaN7-tioh8,  than3 iau2 u7 kin-a2-jit8, chiu7 tioh8 kin2 sin3."  Siau3-lian5  lang5 kong2,  "Goa2 hian7-chai7 sin-the2 iau2 iong2-kiaN7 bo5  chai-e7, ia7 bo5 phoa3-piN7, chaiN2-iuN7 m7 kaN2 tai7-seng tiaN7- tioh8, chit8 jit8 nng7 jit8 boe7 oe7 si2 mah?  Na7 ko2-jian5 an2- ni, goa2 chiu7 sin3 Ia5-sou."  Kong2 liau2 kap bok8-su saN- si5 chiu7 khi3.   
Te7 ji7 jit8 ti7 ke-lai7, siu khioh phang-siu7, boe7 ki3-tit  ti3 thih-si-bo7, hut-jian5 u7 chit8 chiah phang, pe jip8  chhui3 lai7, ti7 na5-au5 e5 sou2-chai7 ka7 si3 gou7 e7; na5-au5 leng5- a2 cheng2--khi2--lai5, khui3 chhoan2 boe7 tit8, bo5 kau3 chit8  jit8 chiu7 li7-khui se3-kan.   
Che sui-jian5 si7 chit8 kiaN7 ki5-kha2 su7, chi7-chui7 kaN2  kong2 m7-si7 Sin3 e5 keng2-kai3, siu7 khou2-khng3 sin3 Ia5-sou  e5 siau3-lian5 lang5, chhian-ban7 m7 thang kong2 si5-ki5  thai3 hng7, kou3-i3 lai5 ian5-chhian5, in-ui7 hian7-kim chiah  si7 siu7 chiap-lap8 e5 jit8, hian7-kim chiah si7 tit-tioh8  kiu3 e5 si5.   
Pek8-lek8 m7 jin7 Lau7-bu2
Eng-kok u7 chit8 e5 siaN5 hou7 he2 sio, lau7-lang5 gin2-na2  long2 kiaN beh to5-mia7.  Ti7 ban7-lang5 e5 tiong-kan,  hut-jian5 hoat-chhut chit8 e5 kek8 chiam-lai7 chan5 sim  e5 khau3 siaN kong2, "Goa2 e5 cha-bou2-kiaN2 iau2 ti7 saN- chan3-lau5 be2 teng2, chhiaN2 jin5-ai3 e5 lang5 (仁人君子)  thoe3 goa2 kiu3 i."   
He2-iam7 na2 ong7, chi7-chui7 kaN2 in3 leh?  Hit e5 hu7-jin5  lang5 thiaN3 cha-bou2-kiaN2 e5 sim ke3-thau5 chhiat, put- tek-i2, eng7 tam5-saN pau thau5-khak, tui3 he2-tiong  chiuN7 khi3, lai5 kiu3 i e5 cha-bou2-kiaN2.  Thau5-khak ui7  i chhau3-ta, thau5-hiah8 ui7 i noa7, kai-chai3 gau5 chiau3- kou3, bo5 kau3 sit-loh8 siN3-mia7, tok8-tok8 bin7 i2-keng  khiap-si3 lah.   
Tit-tioh8 kiu3 e5 cha-bou2 gin2-na2 au7-lai5 jip8 oh8.  Pang3  oh8 e5 si5 lau7-bu2 khi3 chham-koan e5 si5, cha-bou2-kiaN2  eng7 ka-chiah ng3 lau7-bu2, m7 ai3 jin7 i.  Tang5 oh8--e5 kong2,  "Pek8-lek8, hit e5 kiam2 m7-si7 li2 e5 lau7-bu2 mah?"  Cha- bou2-kiaN2 kong2, "M7-si7, goa2 m7 bat i."  Kong2 liau2 i e5 chhui3-phoe2 chiu7 ang5, thau5-khak aN3-aN3 khoaN3 thou5- kha.  Lau7-bu2 kong2,  "Pek8-lek8, siaN2-su7 hiam5 goa2  khiap-si3?  Goa2 chaiN2-iuN7 chiah an2-ni?  Si7 in-ui7 beh kiu3  li2, chiah kin-a2-jit8 u7 chit khoan2."  Pek8-lek8 m7 thiaN,  chau2 jip8 khun3-pang5.  I e5 lau7-bu2 bo5 te3 i jip8-khi3, sim  sng liam5-piN chiu7 to3-khi3.   
HiaN-ti7 chi2-be7 ah!  Chu2 Ia5-sou ui7-tioh8 li2 goa2 siu7  kek8 toa7 e5 kan-khou2, lan2 ia7 beh bo5 jin7 I mah?  Ti7 m7  sin3 e5 lang5 e5 bin7-cheng5 seng5-jin7 I liah8 choe3 kian3- siau3 mah?  M7 thang boe7 ki3-tit Ia5-sou chhin sin  kong2,  "hoan7-na7 ti7 lang5 e5 bin7-cheng5 m7 jin7 Goa2, Goa2  ti7 Pe7 kap cheng3 thiN-sai3 e5 bin7-cheng5, ia7 tek-khak  m7 jin7 i.  Hoan7-na7 ti7 lang5 e5 bin7-cheng5 jin7 Goa2, Goa2 ia7  beh ti7 Pe7 kap cheng3 thiN-sai3 e5 bin7-cheng5, ia7 tek- khak beh jin7 i."  Lan2 m7 jin7 Chu2, ti7 Chu2 bo5 siong- hai7. Chu2 m7 jin7 lan2, ti7 lan2 toa7 sun2-hai7.  HiaN-ti7 chi2- be7 tioh8 tak8 e5 ti3-i siuN7.   
Chi7-chui7 e5 KiaN2
Cheng2 u7 chit8 chiah he2-chun5 ke3 Toa7-sai-iuN5.  U7  chit8 jit8 chun5 teng2 hut-jian5 hoat-chhut chit8 e5 kiaN- hiaN5 e5 siaN kong2,  "Gin2-na2 poah8-loh8 hai2."  Cheng3  chui2-siu2 liam5-piN pang3 sam-pan2, khi3 loh8 hai2 io5-lou2  chiong gin2-na2 kiu3 --khi2--lai5.  I-seng hui3 choe7 choe7  kang, gin2-na2 chiah oe7 oah8, oe7 chai lang5.   
Tng teh pha gin2-na2 e5 si5, u7 chit8 e5 sian-siN ti7 chun5  teng2 teh khoaN3 kong-keng2.  Gin2-na2 tu2-a2 kiu3 kau3  sam-pan2 lai7, hit e5 sian-siN koh to3-tng2 khi3 chun5 e5  kheh-thiaN khoaN3 chheh.  Hut-jian5 i e5 hu7-jin5-lang5  toa7 khau3 koh toa3 hoah-hiam3 chau2 lai5 tah i kong2,  "Chham2 lah, lan2 e5 gin2-na2 teh-beh si2 lah, li2 iau2  peng5-an teh khoaN3 chheh mah?" Sian-siN mng7 kong2,  "Gin2-na2 hoan7-tioh8 sim2-mih8 piN7?"  Hu7-jin5-lang5 kong2, "Tu2-a2 tui3 hai2 pha--khi2--lai5."  Sian-siN chiong chheh  hiat --khi3, chiu7 thng3 i e5 goa7 saN, koaN2-kin2 chau2 chiu7  kong2, "Goa2 phah-sng3 i ti7 pang5-lai7 teh khun3."  KoaN2  kin2-kin2 chiu7 chau2 --khi3, khoaN3-kiN3 gin2-na2 i2-keng oah8.  I-seng kong2, "Li2 tu2-chiah tah-loh8 khi3?"  I liam5-piN  lau5 bak8-sai2, ia7 khau3, ia7 ki5-to2, iu7 koh ka7 i-seng tau3  pang-chan7.   
KhoaN3 e5 lang5 ah, hit e5 sian-siN chaiN2-iuN7 khi2-thau5  bo5 tai7-chi3, ia7 au7 --lai5 tong7 sim?  Bo5 pat8 hang7 si7 kut- jiok8 e5 cheng5 hou7 i an2-ni.  
Chit e5 tai7-chi3 i2-au7, hit e5 sian-siN tak8 pai2 thiaN-kiN3  gin2-na2 siu7 hai7, bo5 m7 liam5-piN khi3 kiu3--i.  Peng5-iu2  chhin-lang5 e5 jiok8-the3, chin-chiaN3 tioh8 liu5-sim;  koh- khah tioh8 liu5-sim --e5, chiu7-si7 in jiok8-the2 tiong, chit8  tiau5 te7-it po2-kui3 e5 leng5-hun5.  
Jit8-pun2 Soe3-han3 Cha-bou2 Gin2-na2  Theh8 Phoe
Bou2 e5 Jit8-pun2 keng3-chhat, u7 nng7 e5 cha-bo2-kiaN2,  hui-siong5 e5 bo5 taN2.  Chit8 e5-hng keng3-chhat e5 chhiaN3  kang bo5 ti7-teh, u7 chit8 tiuN iau3-kin2 e5 phoe, beh theh8  kau3 nng7 li2 goa7 lou7 e5 hng7.  Bou2 --sian-siN e5 ke, u7 kong- su7 tioh8 pan7, sou2-i2 boe7 oe7 chhin-sin khi3.  I hit si5  chin kan khou2, m7 chai beh chhe chi7-chui7 theh8.  Hut-jian5 i nng7 e5 cha-bou2-gin2-na2 kong2, "A2-tia, hou7  goan2 theh8 khi3." I e5 pe7 phah-sng3 chioh chit e5, lai5  hou7 i khah ho2 taN2, ia7 si7 ho2, sou2-i2 chun2 i khi3.   
Nng7 e5 gin2-na2 chhiu2 khan chhiu2 chiu7 khi3, bo5 ku2  chiu7 peng5-an to3-lai5.  I e5 lau7-pe7 put-chi2 ki5-koai3, mng7  kong2, "Lin2 bo5 kiaN mah?"  In3 kong2, "Bo5, goan2 ti7  kau3-hoe7 e5 oh8-tng5, thiaN-kiN3 sian-siN kong2, ThiN Pe7  tek-khak khoaN3-kou3 goan2.  Goan2 be7-khi3--e5 tai7-seng  chiuN7 lau5-teng2, kiu5 I po2-hou7, bo5 hou7 phaiN2-lang5 lai5  hai7 goan2, chit8 bin7 sin3 I, chit8 bin7 chiu7 ho2-taN2 khi3;  sou2-i2 chit8 lou7 long2 bo5 kiaN."   
Hit e5 keng2-chhat thiaN-kiN3 Ia5-sou e5 to7-li2, chhin- chhiuN7 an2-ni e5 u7 kong-hau7, i2-au7 chiaN5 choe3 jiat8- sim e5 Ki-tok-tou5.  
Thai3-chu2 e5 Chin-sit8
Chit8 jit8 Tek-kok e5 thai3-chu2 oh8 pang3-ke3 to3-lai5,  kap lau7-pe7 teh tam7-lun7.  I e5 lau7-pe7 ai3 chai i thak8- chheh u7 chin3-pou7 a2 bo5, chiu7 theh8 Hoat-kok e5 bun5,  chi2 chhut chit8 toaN7, beng7 leng7 i thak8.  Thai3-chu2 tit8- tit8 thak8 kau3 liau2, long2 bo5 theng5-hioh.  I e5 lau7-pe7  toa7 hoaN-hi2, tah i e5 keng-thau5 kong2, "Goa2 e5 kiaN2  tioh8 siu7 bian2-le7, au7-lai5 u7 toa7 lou7-eng7,"  Thai3-chu2 kong2,  "Cha7--jit8 tu2 kho2 chit toaN7, sou2-i2 iau2 oe7 ki3-tit, na7  leng7-goa7 liam7 pat8-ui7, be7 tek-khak oe7 chhin-chhiuN7  an2-ni."  Hong5-te3 koh-khah hoaN-hi2 i e5 seng5-sit8, sui5- si5 chhoa7 kau3 ti7 sian-jin5 tang5 siong7 e5 bin7-cheng5, ki2  i kong2, "Goa2 e5 kiaN2 tioh8 bian2-le7, ng3-bang7 li2 au7-lai5 e5  siong7 piN5-piN5 pai5-liat8, in-ui7 seng5-sit8 e5 sim, sit8-chai7  hou7 goa2 hoaN-hi2.   
ChaiN2-iuN7 Soe2 KiaN3
Bou2 thai3-thai3 tui3 chit e5 soe3-han3 e5 kou-niu5 kong2,  "Goa2 beh ka3 li2 chaiN2-iuN7 oe7 soe2 kiaN3.  Chit e5 kiaN3- teng2 u7 chit8-tiam2-a2 ou-pan.  Tai7-seng thang eng7 hun2  sam2, ou-pan liam5-piN oe7 pian3-peh8-- e5, na7-si7 iu5-goan5 bo5  ho2 khoaN3, ia7 bo5 hap8-eng7."  Koh kong2, "Che thang pi2- pheng7 jia-kham3 ke3-sit e5 siau2-jin5, kiaN hou7 lang5 ki-chhi3  i, chhio3 i, chiu7 chiong ke3-sit lai5 jia-kham3.  Lai5 jia-iam2  lang5 e5 jiN-bok8, kiam2 m7-chai jia-iam2 liau2-au7, iu5-goan5  si7 oh-khoaN3, tu2-tu2 chhin-chhiuN7 eng7 hun2 jia ou-pan  chit8-uiN7."  Koh kong2, "Tioh8 theh8 chit te3 hai2-jiong5, un3  chui2, chiong hun2 ou-pan long2-chong2 chhit chheng- --khi3.  Che thang pi2-pheng7 lang5 hoan7-choe7 liau2-au7, tui3  Chu2 seng5-jin7, Chu2 u7 koan5 oe7 soe2-tu5 lang5 e5 choe7.  Seng3-keng kong2, 'Li2 e5 choe7 sui-jian5 ang5 kau3 chhin- chhiuN7 gun5-chu, Chu2 tek-khak hou7 li2 peh8 kau3  chhin-chhiuN7 seh'."  Soe3 kou-niu5 hiau2-ngou7 i e5 i3-su3,  au7--lai5 choe3 seng5-sit8 e5 lang5.   
Chap8-ji7 he3 choe3 Leng2-siu3
Ma2-le2-sun3 Sian-siN kong2, "Lam5 Hui-chiu u7 chit8  keng le2-pai3-tng5, si7 pun2-toe7 tho2-jin5 khi2 --e5, lai7-tiong  u7 chit8 e5 chap8-ji7 he3 e5 gin2-na2, choe3 thoan5-to7.  Chit e5  gin2-na2 bat ti7 kau3-hoe7 e5 oh8-tng5 thak8-chheh, to3-lai5  ke-nih liau2-au7 tai7-seng ka3 chhu3-piN e5 gin2-na2, ti7 soa- teng2 sia2-ji7.  Chhu3-piN e5 lang5 ki5-koai3 i, chiu7 saN-kap  khi2 chit8 keng le2-pai3-tng5, chhiaN2 hit e5 gin2-na2 choe3  leng2-siu3, ka3 chheh kong2 to7-li2, i sou2 ka3 sou2 kong2--e5,  long2 si7 ti7 si3 pun2 Hok-im-toan7 e5 lai7-bin7.   
Thong hiuN-sia7 e5 lang5, tui3 an2-ni lai5 sin3 Chu2, pat8  hiuN-sia7 e5 lang5, ia7 u7 in-ui7 an2-ni lai5 him-bou7 to7-li2.  Tui3 an2-ni khoaN3, ui7 Chu2 choe3 kang, mih-sai2 tok8- tok8 tioh8 toa7-lang5, mih-sai2 tioh8 choe7 he3 koh gau5,  tok8-tok8 ti7 thiaN3 Chu2 kap bo5 thianN3 Chu2, u7 kiu3 lang5  kap bo5 kiu3 lang5 e5 sim na7-tiaN7.   
Chhi7 gu5 Gin2-na2 e5 Hu3-chiok
U7 chit8 e5 gin2-na2 ti7 soaN-nih8 teh chhi7 gu5, sim-lai7  chin hoaN-hi2, toa7 siaN teh chhiuN3-koa, chhiuN3 kau3 ti7  soaN-oan, lou7 oat e5 sou2-chai7.  Hut-jian5 tu2-tioh8 chit8 e5  kok-ong5, khia5 be2 beh khi3 phah-lah8.  Ong5 kong2,  "Thang thiaN3 e5 soe3-kiaN2, li2 chaiN2-iuN7 kau3 chiah hoaN- hi2?"  In3 kong2, "Chit-tiap8 e5 kok-ong5 boe7 pi2-tit goa2  e5 pu3, goa2 tit-tioh8 chit e5 toe7-ui7, chaiN2-iuN7 oe7 bo5 hoaN- hi2?"  Ong5 kong2, "Li2 sou2 u7 e5 san2-giap8, beng5-beng5 ka7  goa2 kong2."  In3 kong2, "Chio3 goa2 e5 jit8-kng, chhin- chhiuN7 chio3 ong5 e5 jit8-kng bo5 koh-iuN7.  SoaN e5 hoe e5  sui2 kah bak8-chiu, kap ong5-ke e5 hoe-hng5 saN chhin- chhiuN7.  Chit e5 i2-goa7 koh u7 thang chiah8, u7 thang  chheng7, bo5 koaN5, bo5 iau, goa3 pi2 kok-ong5 u7 sim2-mih  khah su?  Kok-ong5 pi2 goa2 u7 sim2-mih8 khah iaN5-ke3?"  Ong5 kong2, "Soe3-kiaN2 e5 oe7 tioh8, li2 e5 hu3-chiok, bo5 m7- si7 chit e5 ti-chiok sim.  Li2 na7 po2-siu2 bo5 sit-loh8, chiong  sin thang hoaN-hi2 khoai3-lok8."  

Bang7 kiN3 jip8 Thian-tong5
Bou2 cha2-khi2 chit8 e5 cha-bou2-gin2-na2 tui3 i e5 lau7-bu2  kong2, "Cha7 mi5 bang7-kiN3 goa2 i2-keng si2 lah, soa3 jip8  ti7 Thian-tong5, khoaN3-kiN3 sou2 be7 bat khoaN3-kiN3, thiaN- kiN3 sou2 be7 bat thiaN-kiN3-- e5."   
Lau7-bu2 in3 kong2, "Li2 ti7 Thian-tong5 khoaN3-kiN3  chi-chui7?"  Cha-bou2-gin2-na2 kong2, "Goa2 tai7-seng  khoaN3-kiN3 Chu2-jit8-oh8 e5 sian-siN, i ti7 hit ui7 chin ku2,  jin7-tit lang5 chin7 choe7, ka7 goa2 kong2 tah-loh8 chit8 e5  si7 Po2-lo5, tah-loh8 chit8 e5 si7 Nga2-kok, tah-loh8 chit8 e5  si7 A-pek-liap8-han2, kap it-chhe3 e5 sian-ti."   
Lau7-bu2 mng7 kong2, "Sian-siN bo5 ka7 li2 kong2 tah- loh8 chit8 e5 si7 Chu2 Ia5-sou mah?" Cha-bou2-gin2-na2 kong2,  "M7-bian2 ka7 goa2 kong2, goa2 si7 I e5 soe3 iuN5-a2-kiaN2,  chit8 e7 jip8 khi3 chiu7 jin7-tit I.  I khoaN3-kiN3 goa2,  chit8 e7, chiu7 jin7 kiN3.  Su3-tou5 Sian-ti oe7 jin7-tit a2 boe7,  long5 bo5 iau3-kin2, tok8-tok8 Chu2 Ia5-sou ui7 goa2 pang3- sak siN3-mia7, chhiu2 kha hiap8-e7, long2 u7 siong-hun5,  hoan7-na7 thiaN3 I e5 lang5, chit8-e7 khoaN3-kiN3, chiu7 jin7-tit  I.  Na7 m7 jin7 I, koat-toan3 boe7 jip8 hit lai7-bin7."   
M7 chai thak8 e5 lang5, i2-keng jin7 Chu2 Ia5-sou a2 be7?  Na7 iau2-ku2 be7 jin7 I, kin-a2-jit8 siat-su2 li7-khui se3-kan,  chhiaN2 mng7 li2 e5 leng5-hun5 beh kau3 sim2-mih8 sou2-chai7,  lai5 siu7 sim2-mih8 po3-eng3?  

Lau7-pe7 hou7 KiaN2 Mng7-to2.
U7 chit8 e5 siN3 Sia7 e5 kau3-iu2, goa7 lang5 ho7 i Lau7-hou2.  Kau3-hoe7 e5 kui-ku2 chiu7 chun-siu2, na7-si7 ka-ki7 e5  phaiN2 seng3-te7 long2 iok-sok boe7 tiau5.  U7 si5 ti7 chap8  hun ku2, oe7 tui3 ho2 seng3-te7 piN3 choe3 kek8 phaiN2 seng3- te7.  Na7 u7 tu2-tioh8 chit8 hang7 bo5 chiau3 sim sou2 ai3,  chiu7 liam5-piN hoat siu7-khi3.  Bou2, kiaN2, cha-bou2-kiaN2,  chhin-chhek, peng5-iu2, chhu3-piN bo5 chit8 e5 m7-chai i  e5 khoan2.   
U7 chit8 jit8 cha2-khi2, tu2-a2 beh chiah8 be5, chhoa7 tai7- ke ki5-to2.  Bak8-chiu koh khui tu2-a2 beh kiah8 ti7,  khoaN3-kiN3 toh-teng2 e5 mih8, chap8-hun peng5-siong5, chu2  ia7 bo5 hap8-i3, chiu7 chiong i2 siak --loh8--khi3, tng3 toh- teng2 toa7 siaN kong2, "Thong-jit8 ke-lai7 bo5 u7 pat8-hang7,  chi2-u7 tiaN7-tiaN7 chhut chit ho7, goa2 boe7 oe7 chiah8-tit."  Kong2 liau2 peh khi2-lai5 beh khi3.  
I lak8-he3 e5 cha-bou2-kiaN2 hut-jian5 mng7 i kong2, "A- tia tu2-chiah chiah8 be5 ki5-to2 e5 oe7, li2 siuN7 ThiN Pe7  thiaN-kiN3 a2 bo5?"  Sia7 kau3-iu2 kong2, "Chu7-jian5 u7 thiaN- kiN3."  Koh mng7, "Tu2-chiah A-tia li2 hiam5 be5 e5 oe7, li2  siuN7 ThiN Pe7 u7 thiaN-kiN3 bo5?"  Sia7 kau3-iu2 aN3-thau5  kong2, "Un2-tang3 ia7 u7 thiaN-kiN3."  Cha-bou2-kiaN2 bo5 koh mng7.  
Sia7 kau3-iu2 ti7 toh-piN khia7 tiap8-a2-ku2, chiu7 koh che7  teh toa7 chhui3 chiah8.  Chiah8 kau3 chit8-tng3-a2-pa2, ia7 bo5  kong2 oe7, chiah8 soah, chiu7 khi3 pan7 tai7-chi3.   
Sia7 kau3-iu2 thang kong2 hou7 i e5 cha-bou2-kiaN2 mng7  to2.  Hai7 ah! Joa7-choe7 lang5 ki5-to2 e5 si5, kam2-sia ThiN  Pe7, put-koan2 chaiN2-iuN7 an-pai5 long2 ho2.  Chit8-e7 ki5-to2  beng5-pek8, liam5-piN chiu7 ai-oan3, siu7-khi3 put-koan2  tu2-tioh8 sim2-mih8 hang7 bo5 chiau3 ka-ki7 e5 i3-su3.  Chit  teng2-ho7 e5 lang5 tioh8 ka-ki7 siuN7.   
Phoa3-piN7 e5 Gin2-na2 Chek-pi7 Pe7-bu2
U7 chit8 ke e5 chai5-chu2 siong5-siong5 thiaN to7-li2, kho2- sioh long2 m7 kheng2 sin3, ia7 m7 hou7 i e5 kiaN2 chhin-kun7  sin3-tou5.  I u7 chit8 e5 gin2-na2 hi3-lo5 chin ku2, chha-put-to  beh si2 lah.  Choan5 ke in-ui7 chit e5 tai7-chi3 chin kiaN,  khiok long2 bo5 hou7 gin2-na2 pun2-sin chai, ia7 m7 chun2  lang5 ti7 i e5 bin7-cheng5 kong2 oe7 si2.  Pe7-bu2 chng choe3  chin hoaN-hi2, eng7 tak8-iuN7 e5 hoat-tou7 lai5 ke-thiN gin2- na2 e5 cheng-sin5.   
Si2 ki5 i2-keng kau3, boe7 koh-chai3 sui5-pian7 phian3.  Phoa3-piN7 e5 gin2-na2 khoaN3-kiN3 lang5 ui5 ti7 bin5-chhng5  piN, lau5 bak8-sai2 --e5 lau5 bak8-sai2, chhit bak8-sai2  --e5 chhit  bak8-sai2, boe7 hiau2-tit si7 sim2-mih8 i3-su3, chiu7 toa7 siaN  mng7 kong2, "Lin2 khau3 siaN2-su7?"  In cheng7-cheng7 bo5  chhut-siaN, ia7 bo5 kong2 chit8 ku3 oe7.  I khoaN3 chit e5  khoan2-sit chiu7 chai ka-ki7 e5 piN7 gui5-hiam2, chai si2 i2- keng lai5 lah, liam5-piN hau2 kong2.  "Goa2 oe7 si2  mah?"  In koh bo5 choe3 siaN, chi2-u7 toa7 siaN khau3.  Gin2-na2 koh khau3 kong2, "Goa2 biat8-bo5 lah, Goa2 biat8- bo5 lah!  M7 chai tit kiu3 e5 lou7, goa2 chin kiaN ah!  Goa2  chham2 ah!  Chham2 ah!"  Chiu7 oat-thau5 tui3 i e5 pe7-bu2  ki2 kong2, "Pe7 ah, Bu2 ah, goa2 boe7 tit-tioh8 kiu3, chiu7- si7 lin2 nng7 lang5 e5 toa7 choe7, goa2 tak8 pai2 tu2-tu2 beh  khi3 le2-pai3, lin2 chiu7 phah goa2, goa2 in-ui7 kiaN phah  tong3 boe7 tiau5, sou2-i2 m7 kaN2 khi3."  Kong2 soah, chiu7  liam5-piN kui im-kan.   
Choe3 pe7-bu2 e5, i2-keng thiaN3 kiaN2 cha-bou2-kiaN2, chiu7  chou2-tong3 in chai oah8-mia7 e5 lou7, sit8-chai7 chin hou5-tou5.  Ka-ki7 m7 sin3 Chu2, koh chou2-tong3 pat8 lang5 tit-tioh8 kiu3.  HiaN-ti7 ah!  Tioh8 sio2-sim, m7-thang choe3 tiN5-poaN3 e5  soh, that-kha e5 chioh8.   
Gin2-na2 Tit-tioh8 Kiu3
Ni5 --Sian-siN chit8 jit8 kong2 kau3 lang5 e5 si2-bo5, sit8-chai7  oh tiaN7-tioh8, chiu7 kong2 i soe3-han3 e5 si5 e5 chit8 hang7  tai7-chi3, kong2, "Goa2 chap8-goa7 he3 e5 si5 bat chhoa7 goa2  e5 piau2 sio2-ti7 khi3 khoaN3 hai2-eng2.  Pe5 kau3 chioh8-poaN5  e5 teng2-bin7, chit8 bin7 khoaN3 kong-keng2, chit8 bin7 teh  tam5-lun7.   
Bo5 joa7-ku2 hai2-eng2 chin toa7, na2 tng5 na2 koaiN5, na2  chhin-chhiuN7 beh lai5 im goan2.  Lan2 bo5 hoat-tou7,  chi2-u7 tioh8 koh pe5 khah khi2 khi3,  Au7-lai5 hai2-eng2  koh-chai3 chheng3 chiuN7 koaiN5, pek put-chi2 oa2.  
Tng hit si5, teng2-bin7 u7 kia7 chioh8, e7-bin7 u7 toa7-eng2,  cho2-iu7 liong2-lan5, siN7-mia7 oh-tit po2.  Goa2 pi2 piau2 sio2- ti7 khah toa7-han3, goa2 chai se3-bin7 kek8-ki5 gui5-hiam2,  na7-si7 m7 kaN2 beng5-beng5 ka7 piau2 sio2-ti7 kong2, kiaN- liau2 hou7 i kiaN, sou2-i2 chiu7 eng7 chhiu2 jia goa2 e5 bak8- chiu bian2-tit hou7 i khoaN3-kiN3 goa2 lau5 bak8-sai2.  Hit si5 ki5-to2 Siong7-te3 kong2, 'Kiu5 Chu2 kiu3 goan2 chi2 nng7  e5 gin2-na2, chhe lang5 lai5 pang-chan7 goan2 thoat-li7 chit  e5 choat8-toe7.'   
Ki5-to2 soah, hut-jian5 thiaN-kiN3 goa2 e5 peh kio3 goa2  e5 mia5.  Goan2 liam5-piN tit-tioh8 an-ui3, bo5 tiap8-a2-ku2,  soh-a2 pang3--loh8--lai5, goan2 chiu7 peng5-an tit-tioh8 kiu3.   
Kau3 chit-tiap8, goan2 chhim sin3 si7 Siong7-te3 chhe  goa2 e5 peh khi3, ia7 chai bo5 lun7 chi7-chui7 ti7 kin2-kip  hoan7-lan7 e5 tiong-kan, thi5-khau3 kiu5 Chu2, I tek-  khak aN3-loh8 lai5 thiaN."   
Khun3-khou2 e5 lang5 kiu5-kio3;  Siong7-te3 oe7 chiu7-kun7  thiaN i, kiu3 i thoat li7 it-chhe3 e5 hoan7-lan7.  Si-phian  34:6.  
Gin2-na2 sin3 Lau7-pe7 e5 Seng5-sit8
Sou-kek-lan5 bou2 e5 sit8-but8-ka, chit8 jit8 chiuN7 soaN  ban2 hoe, choe3 kang2-kiu3 but8-li2 e5 chhai5-liau7.  Hng7- hng7 khoaN3-kiN3 ti7 chhim khiN-kau poaN3-phiaN5 e5 sou2- chai7, u7 ki5-koai3 e5 hoe bo5 chio2, chi2-u7 bo5 hoat-tou7  thang tit-tioh8.   
Li7 hia bo5 hng7, u7 chit8 e5 gin2-na2 teh khioh chha5.  I kio3 i lai5, tui3 i kong2, "Goa2 eng7 soh pak8 li2 e5 io, tui3  khiN-kau pang3 li2 loh8-khi3, theh8 hit e5 poaN3-phiaN5 e5  hoe, ban2 moa2 chit na5 ho2 mah?  Goa2 tek-khak hou7  li2 joa7-choe7 gun5."   
Gin2-na2 chit8 e5 thiaN-kiN3, lun2 i e5 kiaN, in-ui7 ke- lai7 song3-hiong, koh siuN7 oe7 tit-tioh8 hit e5 kang- chiN5, chiu7 in3 kong2, "Na7 goa2 e5 pe7 khiu2 soh goa2 kaN2  loh8-khi3, na7 pat8 lang5 goa2 m7 kaN2."   
Sit8-but8-ka liam5-piN kio3 i e5 lau7-pe7 lai5, eng7 long2- chong2 ka7 i kong2.  I sui5-si5 eng7 soh, chiong gin2-na2  e5 io pak8 kau3 chin an5, chin kian-kou3, un5-un5-a2 chiu7  ka7 i tui7-loh8-khi3, ko2-jian5 u7 ban2 kau3 chit8 na5 soaN- hoe, choe7-choe7 khoan2.  Tui3 an2-ni gin2-na2 tit-tioh8 kek8  toa7 e5 po3-siuN2.   
Gin2-na2 sin3 lau7-pe7 e5 lek8-liong7, thiaN3 sim, chiong  kiaN-hiaN5 long2-chong2 pang3 khui, hoaN-hi2 lai5 tat8 i e5  bok8-tek.  Siong7-te3 ai3 I e5 kiaN2 cha-bou2-kiaN2 si5-si5 sin3  I ,kho3 I.  I e5 leng5-lek8 chu5-ai3, bu5 liong7 bu5-sou3.  Kho2-  sioh lang5 cheng5-goan7 si2-bo5, keng2-jian5 m7 kheng2 sin3- giong2 I e5 un-tian2, thiaN3-thang3.   
Gi7-iong2 e5 Siau3-lian5
Iok-sek hou7 Siong7-te3 e5 Sin3 kam2-tong7, chiu7 kiu3  Ai-kip8 choan5 kok e5 lang5.  (Chhong3-se3-ki3 41:38)   
Ti7 kun7 tai7 su2-ki3 tiong, ia7 oe7 chhe7 chhut chit8 e5  gin2-na2, kiu3 Ho5-lan5 kok e5 chit8 seng2.   
Ho5-lan5 kok ti7 Au-chiu toe7-se3 nah ke7.  Ian5-hai2 oa2-kho3 u7 jia-chah8 e5 chui2 hoaN7, lai5 bian2-tit hai2-chui2  chhim-jip8.   
U7 chit8 e5 gin2-na2 siong5-siong5 thiaN-kiN3 i e5 lau7-pe7  kong2 hai2-hoaN7 e5 iau3-kin2, chiu7 kong2,"Na7 hou7 chit8 e5  soe3-soe3 khang tui3 goa7-bin7 lau5 chui2 jip8, chiu7 khang  tek-khak na2 lau5 na2 toa7;  lou7-be2 chiaN5 choe3 toa7  khang kiam2-chhai2 soa3 chhiong-to2 hai2-hoaN7, im-bat8  thou2-toe7."  Chiah e5 oe7 gin2-na2 ki3 tiau5 ti7 sim-lai7.   
Chit8 jit8, jit8 beh am3, gin2-na2 tui3 oh8-tng5 to3-lai5 ke- nih, hut-jian5 khoaN3-kiN3 u7 chui2 ti7 soe3 e5 khang lau5  chhut, chiu7 put-chi2 kiaN-hiaN5.  Ai3 theng3-hau7 to3-lai5 ke  nih ka7 lau7-pe7 kong2, na7-si7 kiaN-liau2 lau7-pe7 be7 kau3,  hit e5 hoaN7 oe7 to2.  Sou2-i2 chiu7 eng7 chng2-thau5-a2 that  soe3 khang khu5 ti7 hoaN7-e7, theng3-hau7 kiaN5 lou7 e5 lang5  thang tau3 pang-chan7, ti2-tng chui2 chai.  Theng3-hau7  chit8 mi5 ia7 bo5 lang5 lai5.    
Te7-ji7 cha2-khi2, u7 chit8 e5 ka3 oh8 sian-siN lai5, khoaN3-kiN3  soe3-han3 gin2-na2 ti7 hia khu5 teh, chiah chai i e5 kong- lo5, i e5 tek-heng7 chaiN2-iuN7 toa7, chiu7 thoe3 i that  khang, hou7 i to3-lai5 ke-nih kio3 lang5 kin2 lai5 siu pou2.   
Hit seng2 bo5 tu2-tioh8 chui2-chai e5 goan5-in, sit8-chai7  si7 chit e5 siau3-lian5 e5 lang5 thong mi5 e5 lo5-khou2.  Chit  ho7 lang5 sit8-chai7 han2-tit khoaN3-kiN3.   
Choe7-ok e5 bo5 tit-tit8 lau5, chin-li2 choe3 hoaN7, na7 si7  chin-li2 bo5 soe3-ji7 kou3 hou7 i sun2-hoai7, choe3 ham7-hai7  koh-khah toa7.  Chin-chiaN3 ui7-tioh8 chit ho7 su7 liu5 sim e5 lang5, kiam2 khoai3-khoai3 tu2-tioh8 mah?   
Poe7-gek8 e5 KiaN2 Thau Lau7-pe7
U7 chit8 e5 siau3-lian5 lang5, si7 chit8 e5 chai5-chu2 e5 kiaN2.  Kho2-sioh i kiat-kau phaiN2-lang5, i e5 seng3-cheng5 pian3  oaN7, chiah hng7-hng7 li7-khui pun2 ke, kap choe3 chhat8  e5 lang5 kiat chiaN5 tong2-lui7.  
SaN ni5 au7, hut-jian5 siuN7 tioh8 lau7-pe7 e5 ke, u7 choe7- choe7 po2-mih8, chiu7 phah-sng3 beh to3-lai5 ke-lai7 thau  chiah e5 po2 mih8.   
U7 chit8 e5-hng siau3-lian5 lang5 so5 jip8 hng5-lai7, khiN5  pang3 e5 chui2-kng2, pe5 jip8 khun3-pang5, bih ti7 ka-ki7 e5  bin5-chhng5 kha.  bo5 joa7-ku2 thiaN-kiN3 kiaN5 lou7 e5 siaN chiam7-chiam7 kun7-oa2 ti7 mng5-khau2.  Tiap8-a2 ku2 mng5  khui, khoaN3-kiN3 lau7-pe7 kiah8 teng jip8 lai7-bin7, he7 teng  ti7 soe-thau5 toh teng2; nng7 ki chhiu2 chhah ti7 te7-a2,  kiaN5 lai5 kiaN5 khi3, hoat-chhut thou2-khui3 e5 siaN,  chhin-chhiuN7 u7 sou2 iu-bun7.  Au7-lai5 khoaN3-kiN3 lau7-pe7  chiu7-kun7 bin5-chhng5 kiN5, kui7 teh ki5-to2 kong2, "Pe7- ah!  Kho2-lin2 goa2 e5 kiaN2.  Li2 chai goa2 chaiN2-iuN7 thiaN3  i, chi2 saN ni5 e5 tiong-kan, goa2 bo5 chit8 mi5 bo5 lai5 chia  ui7 i ki5-to2.  Kiu5 Li2 koh-chai3 lin5-bin2 i, chhoa7 i to3-lai5  ke-nih.  Sou2 kiu5 in-ui7 Chu2 Ia5-sou e5 kong-lo5."   
Ki5-to2 soah, khi2-lai5 koh kiah8 teng, chiu7 toa7 thou2- khui3 chit8 siaN, koaiN pang5 e5 mng5 loh8 lau5-kha.   
Chit e5 siau3-lian5 lang5 sim put-chi2 siu7 kam2-kek,  put-chi2 ki5-koai3 kong2, "Lau7-pe7 kau3 taN iau2 koh  thiaN3 goa2, i koh siong5-siong5 thoe3 goa2 ki5-to2, ai3 goa2  to3-lai5 ke lai7.  TaN m7-thang thau i, tioh8 kin2 chhut  lai5 khi3."  Chiu7 tui3 goan5 lou7 oat8 to3-tng2 khi3 chhat8-siu7.  Na7-si7 bo5 boe7 ki3-tit lau7-pe7 e5 thiaN3 kap i ki5-to2 e5 oe7.  I chiu7 lim chiu2, kiu5 khoai3-lok8, khoaN3 hi3 thit-tho5,  tok8-tok8 bo5 lun7 chai2-iuN7 choe3, long2 boe7 peng5-an  sim, hoan2-tng2 hui-siong5 e5 khun3-khou2.  Tui3 an2-ni  chiu7 lip8-chi3 to3-lai5 ke-nih kong2, "Goa2 beh to3-tng2  kau3 ke-lai7 kiN3 lau7-pe7, kiu5 i khoan-su3 boe7 ki3-tit goa2  cheng5 e5 choe7."   
Lai5 kau3 mng5-khau2, mng7 kou3-mng5 --e5 kong2,  "Goa2  e5 pe7 ti7 ke-lai7 bo5?"  Lau7-pe7 thiaN-kiN3 kiaN2 e5 siaN, kin2- kin2 chau2 --chhut--lai5, pho7 i e5 am7-kun2, jim2 boe7 tit ke3  thiaN3-sioh pi-siong.   
Tui3 hit si5 i2-au7 pe7 long2 chiau5-chng5 sia3-bian2 kiaN2 e5  choe7, kiaN2 ia7 hian2-chhut i sit8-chai7 e5 hoan2-hoe2, chit- si3-lang5 tiam3 ti7 pe7 e5 ke, choe3 put-chi2 u7 lou7-eng7 e5  lang5.   
Se3-kan han2-tit bo5 chu5-ai3 e5 lau7-pe7, na7-si7 u7 choe7- choe7 poe7-gek8 e5 kiaN2.  KiaN2 sui-jian5 chin phaiN2, lau7- pe7 iu5-goan5 ng3-bang7 i hoe5-thau5.  Goan7 be5-lou7 phah  m7-kiN3 e5 iuN5, a2-si7 li7-khui hng7-hng7 e5 hong3-tong7 e5 kiaN2,  na7 khoaN3-kiN3 chit e5 kou3-su7 tioh8 kin2-kin2 to3-tng2 lai5  ke-lai7.   
Tit-tioh8 Chu2 thiaN3 e5 sin3-tou5, siu7 keng2-soan2 e5 peh- siN3, ia7 thang chioh chit e5 lai5 ka-ki7 seng2-chhat.   
Se-bun5 Chhoa7 HiaN Kui Chu2
Se-bun5 tu2-tu2 chhit he3.  Chit8-jit8 tui3 i e5 lau7-bu2  kong2, "Goa2 beh pang-chan7 hiaN Cha-khek, chhin- chhiuN7 An-tek-liat8 in2-chhoa7 Pi2-tek.  Lui5 --Sian-siN  teng2 le2-pai3 ti7 oh8-lai7 kong2, An-tek-liat8 ti7 i e5 hiaN e5  bin7-cheng5, choe3 chin ho2 e5 kan-cheng3.  I tai7-seng tu2- tioh8 Ia5-sou, liam5-piN khi3 chhoa7 i e5 hiaN, saN-kap lai5  kiN3 Ia5-sou.  Goa2 ia7 beh chhin-chhiuN7 an2-ni e5 sou2 choe3."   
I e5 lau7-bu2 kong2, "Chin ho2, goan7 Siong7-te3 pang- chan7 li2."  Kau3 ji7-kau2 e5-hng, Se-bun5 kap Cha-khek  ti7 chiah8-png7-thiaN teh thit-tho5, Se-bun5 kong2, "Cha- khek lan2 lai5 khi3 choe3 e5-hng si5 e5 le2-pai3."  Cha-khek kong2, "Hit e5 m7-si7 goa2 sou2 ai3 choe3 e5 tai7-chi3."   
Se-bun5 liam5-piN bin7 ang5, lau5 bak8-sai2 put-chi2 kan- khou2, in-ui7 i chhiat-sit8 beh chhoa7 hiaN hok8-sai7 Chu2.  HiaN khoaN3-kiN3 sio2-ti7 chiah kan-khou2 sim, jim2 boe7  tiau5 chiu7 lau5 bak8-sai2, liam5-piN beng5 i e5 i3-su3, kong2,  "Se-bun5 ah, goa2 chi2-u7 beh kap li2 khi3 chit-pai2,  chong2 m7-thang koh kio3 goa2 te7-ji7-pai2."   
HiaN-ti7 nng7 lang5 kau3 le2-pai3-tng5, long2 an-cheng7  liu5 sim teh thiaN Lui5 --Sian-siN ian2-kang2, khou2-khng3  lang5 tioh8 chiap-siu7 Ia5-sou choe3 lang5 e5 Kiu3-chu2.  Tak8-ku3 chin khun2-chhiat, chhin-chhiuN7 chiam teh  chhak8 kut.  
 Cha-khek na2 thiaN na2 chhi3-chhak8 i e5 sim.  Kau3  tang5-cheng chit8 e5 hau2 po3-ko3 sin-ni5, Cha-khek e5  leng5-hun5 ti7 te7 thau5 pai2 e5 cheng siaN be7 soah e5 si5,  chiu7 tit-tioh8 teng5-thau5-siN.   
Se-bun5 chit ho7 e5 khoan2 chin-chiaN3 thang kong2,  si7 chit8 e5 soe3 An-tek-liat8.  M7 chai khoaN3 chit phiN  e5 lang5 e5 a-hiaN i2-keng sin3 Chu2 a2 be7?  
Gin2-na2 Siu7 Kam2-tong7
Choe7-choe7 ni5 cheng5 u7 chit8 e5 sin3 Chu2 e5 gin2-na2 mia5  Beng5-ka, kau3 iuN5-hang5 choe3 sai-a2.  Ti7 ke-lai7 sui- jian5 oe7 keng3-ui3 Siong7-chu2 li7-khui phaiN2-su7, na7-si7  sim-chi3 nng2 chiaN2, seng3-cheng5 loan2-jiok8, chit8 e7 kau3  hang5 lai7, in-ui7 tang5-phoaN7 e5 ki-chhi3, ti7-tng boe7 tiau5.   
Thau5 e5-hng kau3 beh khun3 e5 si5, chiu7 am3-chiN7 che7  ti7 bin5-chhng5 teng2, bin7 ng3 tui3 chhiuN5 e5 sou2-chai7 soe3  siaN ki5-to2 kui2 ku3, chiu7 khi3 khun3.   
Tui3 chit-tiap8 liau2-au7 siuN7-tioh8 chiah u7 ki5-to2, bo5  siuN7-tioh8 chiu7 bo5.  Bo5 joa7-ku2 kap kau3-hoe7 goa7 e5  gin2-na2 bo5 koh-iuN7.   
Au7-lai5 koh u7 chit8 e5 sin3 Chu2 e5 gin2-na2, ia7 kau3 ti7  hit keng hang5.  Te7-it e5-hng, chiu7 kui7 ti7 cheng3-lang5  e5 bin7-cheng5 ki5-to2 kau3 put-chi2 toa7 siaN.  
Cheng3-lang5 chhio3 i, hiam5 i, i long2 bo5 iau3-kin2.  Tui3  an2-ni Beng5-ka siu7 kam2-tong7, long2 hoan2-hoe2 cheng5  e5 m7-tioh8, kian-kou3 oa2-kho3 Chu2.  Au7--lai5 thiaN-kiN3  Chu2 teh tiau3 i, chiu7 choan5 sim hian3 hou7 I.  Ti7 Eng- kok Pek8 Beng5-ka choe3 chit8-e5 chhut-mia5 e5 kang2-to7- ka.  
Goa2 u7 Lau7-pe7 Boe7 Jin7-tit I
Hoat-kok u7 chit8 e5 chhut-mia5 e5 ui7-tou5 sian-siN, siN  chit8 e5 cha-bou2-kiaN2.  Tui3 soe3-han3 chiu7 chhiN-mi5.  Au7-lai5 keng-ke3 gau5 e5 I-seng i-ti7, chiu7 tit-tioh8  chiau3-goan5.   
Hit si5 cha-bou2-gin2-na2 chhit-he3.  Lau7-bu2 cha2 si2.  Cha2 am3 oe7 an-ui3 i e5 sim-- e5, chi2-u7 pe7 chit8 lang5, sou2-i2  I-seng thau2 i e5 pau-siong pou3, gin2-na2 liam5-piN kio3  kong2, "A-pa5 ti7 tah-loh8?"  I e5 lau7-pe7 chau2 kau3 i e5  bin7-cheng5.  Soe3 cha-bou2-kiaN2 khoaN3-kiN3 i e5 pe7 e5 bin7,  m7-chai si7 a2 m7 si7, chiu7 koh khoeh bak8-chiu, eng7  chhiu2 bong i, soe3-ji7 chhi3 kap cheng5 
jit8 sou2 bong e5  lau7-pe7 si7 tang5 chit8 lang5 a2 m7-si7?  I2-keng chai si7 pe7,  koh khui bak8 khoaN3 pe7 e5 bin7 hau2 kong2,  "Goa2  cheng5 tit-tioh8 pe7 e5 thiaN3-thang3, khiok boe7 jin7-tit i,  taN kin-a2-jit8 thang jin7 thang bat i lah."   
Hoan7-na7 thiaN chit e5 kou3-su7 --e5, bo5 m7 ui7-tioh8 chit e5 soe3-han3 cha-bou2 gin2-na2 hoaN-hi2.   
TaN choe7-jin5 e5 leng5-gan2 (靈眼) tit-tioh8 kng- beng5 liau2-au7 oe7 jin7 bat ThiN Pe7 hit e5 hoaN-hi2 si7  koh khah toa7 ban7 pe7.  
Ko-le5 e5 Siau3-lian5 Lang5
Ko-le5 e5 lut8-hoat, hoan7-na7 be7 chiaN5 lang5 e5 siau3- lian5, ui5-keh8 kok hoat, tioh8 li7-khui ke khi3 pat8 kok,  i tioh8 siu7 e5 heng5-hoat8, long2 kui i e5 pe7 thoe3 siu7.  
U7 chit8 e5 siau3-lian5 lang5, hoan7-tioh8 si2 choe7, to5-chau2  khi3 Tiong-kok e5 O3-mng5.    
I e5 lau7-pe7 sui-jian5 ni5 lau7, iu5-goan5 hou7 chhe-iah8  liah8-khi3, ti7 sim2-phoaN3 e5 tai5-cheng5, tam-tng kiaN2 e5  choe7.  Sim2-phoaN3 koaN sui-jian5 kho2-lin5 i si7 bo5 che7- koa3 e5 lau7-lang5, m7 ku2 i e5 kiaN2 e5 choe7 chin tang7,  kok-hoat boe7 to5-tit, kou-put-chiong tioh8 teng7 i  siu7 si2 e5 choe7, ng3-bang7 tui3 an2-ni thang keng2-kai3  pat8 lang5 m7 thang chhut-chai7 kiaN2-ji5 hong3-tong7, ti3- kau3 ham7-loh8 kok-hoat.   
Chit e5 tai7-chi3 si3-koe3 soan-thoan5 kau3 hou7 hit e5  siau3-lian5 lang5 thiaN-kiN3.  ThiaN liau2 chiu7 liong5-sim  hoat-hian7, siu7 toa7 kam2-kek, thong3-hun7 ka-ki7 e5  choe7, tah chun5 to3-khi3.   
I sui-jian5 chai heng5-hoat8 ti7 bak8-chiu cheng5, m7- ku2 thiaN3 pe7 e5 sim chin chhiat, sim7-chi3 tiaN7-tioh8  choan5 bo5 io5-tang7, tit8-tit8 lai5 siu7 choe7.  Kai-chai3 sim2- phoaN3 koaN ai3 piau2-beng5 chit e5 gi7-iong2 e5 siau3-lian5 e5  gi7, chiu7 sui5-si5 sia3-bian2 i, hok8-to3 i e5 chu7-iu5.  
Te7-ji7 chiuN.  Lun7 Hau3-keng3 Pe7-bu2.
Goa2 Ng3-bang7 KiN3 Lau7-bu2 e5 Bin7.
U7 chit8 chiah he2-chun5 hut-jian5 khap8 tioh8 chioh8,  cheng5-au7 long2 phoa3 kau3 chhui3-chhui3, teh-beh tim5  --loh8--khi3.  Lai7-bin7 koan2-chhia e5 lang5 hit si5 hoan7-tioh8  piN7.  Chit8 e5 thiaN-kiN3 tu2-tioh8 gui5-hiam2, thong seng- khu ngiauh8-ngiauh8 chhoah, hoat-chhut pi-ai e5 siaN  kong2,  "Goa2 ng3-bang7 oe7 kiN3-tioh8 lau7-bu2, goa2 ng3- bang7 oe7 kiN3-tioh8 lau7-bu2."   
Chit8 e5 lau7 chui2-siu2 tu2-a2 ti7 piN-a2 teh thak8 Seng3- keng, mng7 i kong2, "Li2 in-ui7 chaiN2-iuN7 koa3-liam7 lau7- bu2?"  In3 kong2, "Goa2 bat hou7 i kan-khou2, hou7 i e5 sim  chha-put-to beh piak phoa3, taN goa2 teh-beh si2,  sim-lai7 boe7 peng5-an.  Ki3-tit u7 chit8 pai2 goa2 tui3 lau7- bu2 hui-siong5 e5 heng5-gek8.  I kong2, 'Li2 kau3 beh si2 e5  si5, tek-khak tioh8 hoan2-hoe2.'  Kin-a2-jit8 si2-ki5 kau3,  goa2 sit8-chai7 beh hoan2-hoe2, ai-ioh, goa2 ng3-bang7 kiN3  goa2 e5 lau7-bu2, goa2 ng3-bang7 kiN3 goa2 e5 lau7-bu2."   
Chun5 chiam7-chiam7 tim5 --loh8--khi3, au5-kio3 e5 siaN-im,  ia7 chiam7-chiam7 bo5 thiaN-kiN3.   
HaiN7-ah! U7 joa7-choe7 siau3-lian5 lang5, peng5-jit8 khoaN3- khin lau7-bu2, kau3 beh si2 e5 si5 chiah beh hoan2-hoe2, i2- keng tui boe7 tioh8 lah.  Hoan7-na7 u7 pe7-bu2 e5 peng5-iu2,  tioh8 than3 cha2 hau3-keng3, bian2-tit u7 au7-lai5 e5 hoan2-hoe2.  
Gin2-na2 Kiu3 Lau7-pe7
Lam5 Hui-chui u7 chit8 e5 siN3 Ui2 --e5, peng5-sou3 m7 bat  chin-li2 kap kau3-hoe7 e5 su7.  I u7 siN nng7 e5 kiaN2, toa7--e5  poeh he3 si7 ta-po --e5, soe3 --e5 lak8 he3 si7 cha-bou2 e5.   
U7 lang5 khng3 i tioh8 hou7 gin2-na2 khi3 kau3-hoe7 e5 oh8  thak8-chheh.  SiN3 Ui2 --e5 sui-jian5 m7 chai kau3-hoe7 e5 oh8- kui, chong2--si7 in-ui7 peng5-iu2 khou2-khng3 e5 oe7, chiu7  sang3 hi2 nng7 e5 gin2-na2 khi3 loh8-oh8.  Na7-si7 chit keng  oh8-tng5 li7 siN3 Ui2 --e5 ke hng7-hng7, gin2-na2 put-pian7 tak8  jit8 to3-lai5.  Sou2-i2 tioh8 oa2 oh8-tng5 chit8 e5 bok8-su e5 ke  chiah8.   
Chhin-chhiuN7 an2-ni chiok-chiok u7 nng7 ni5 ku2.  Au7-- lai5 siN3 Ui2 --e5 chiu7 beh khi3 chhoa7 gin2-na2 to3-lai5 ke-lai7,  chiuN7 soaN kou3 iuN5.  Na7-si7 chi2 nng7 e5 gin2-na2 put-chi2  ai3 thak8-chheh, m7 ai3 to3-lai5 ke-lai7.   
Ti7 hit e5 bok8-su e5 ke, in ia7 oh8 kau3 oe7 hiau2 thiaN3  Chu2 Ia5-sou.  Gin2-na2 tui3 lau7-pe7 kong2 beng5 m7 ai3 to3- lai5 e5 in-iu5, chiu7 kong2, "ChhiaN2 lau7-pe7 hou7 goan2 toa3  chia, goan2 to3-khi3 ke-lai7 boe7 oh8 sim2-mih8 ho2."  Lau7- pe7 kong2, "Li2 si7 soe3-han3 gin2-na2 oe7 hiau2 oh8 sim2-mih8  ho2-su7?  Ti7 chia li2 u7 oh8 sim2-mih8 ho2?"   
Gin2-na2 in3 kong2, "Goan2 i2-keng oh8 tam7-poh8."  Lau7-pe7 kong2, "Lin2 oh8 sim2-mih8?  Kong2 hou7 goa2  thiaN."   
In3 kong2, "Oh8 chit8 e5 ho2 e5 toe5-bak8; chit e5 toe5-bak8  pi2 pat8 e5 khah po2-kui3, chiu7-si7, 'Chu2 Ia5-sou lim5-kau3  se3-kan, tiau5-ti5 ui7-tioh8 kiu3 u7 choe7 e5 lang5.'  Goa2 chai  Ia5-sou si7 chi7-chui7, chiu7 si7 Chi3-koaiN5 --e5 e5 KiaN2, goa2 ia7  chai lan2 long2 si7 u7 choe7 e5 lang5, beh kiu3 ka-ki7 long2  boe7 oe7."   
I e5 pe7 thiaN-kiN3 chit e5 oe7, put-chi2 siu7 kam2-tong7,  to3-lai5 ke-nih, koe2-pian3 i e5 seng3-cheng5, chiaN5 choe3 sin  e5 lang5, kap kiaN2 cha-bou2-kiaN2 tit-tioh8 tang5 chit8-iuN7  e5 khoai3-lok8, si2-au7 tang5 kau3 chit sou2-chai7.   
Keng3 pe7-bu2 si7 iau3-kin2 e5 kai3-beng7, chin2-kiu3 pe7- bu2 koh-khah si7 iau3-kin2 e5 to7-li2.   
Hek-tek Thak8 Lau7-bu2 e5 Phoe
Su Kok-ki si7 Sou-kek-lan5 e5 bok8-su.  U7 chit8 jit8  kong2 to7-li2, kong2 kau3 chit8 e5 siau3-lian5 lang5 m7-ai3 ti7  ke-lai7 siu2 pe7-bu2 e5 iok-sok, chiu7 thau chau2 jip8 Lun5- tun siaN5 khi3 tng peng.  Au7-lai5 siu7 phai3 khi3 In3-tou7  tin3-siu2.  
 I e5 lau7-bu2 thiaN-kiN3, sim chhin-chhiuN7 beh piak- lih8.  Tham3-thiaN chai i e5 sou2-chai7, chiu7 siong5-siong5  sia2 phoe khi3 ka3-si7 i, an-ui3 i, tak8 tiuN phoe lai7 moa2- moa2 si7 chu5-ai3 e5 oe7. Na7-si7 siau3-lian5 e5 Hek-tek pi2  ti7 ke-lai7 koh-khah hong3-tong7.  Tak8 pai2 khoaN3-kiN3  phoe lai7 u7 to7-li2 e5 oe7, chiu7 hiam5 bo5 chhu3-bi7.  He5  phoe kong2, "Au7 pai2 koh sia2 chit ho7 phoe, tiaN7-tioh8  m7 khoaN3, ia7 tek-khak m7 he5."  I e5 lau7-bu2 e5 sim  khoan-iong5 thun-lun2, iu5-goan5 chiau3 siong5 sia2.   
Tui3 chit-tiap8 liau2-au7 Hek-tek it-khai3 bo5 thiah  khui phoe lai5 khoaN3.  Bo5 kui2 geh8-jit8 chek-chu7 phoe  kau3 kui2-na7 chap8 tiuN.   
Siong7-te3 beh keng2-kai3 i e5 jit8 kau3 lah, chiu7 hou7 i  jiam2-tioh8 jiat8-piN7, to2 chhng5 boe7 khi2-lai5, chap8-goa7  jit8 long2 bo5 lim bo5 chiah8.  U7 chit8 e5 peng thau5 thiaN- kiN3 chiu7 kho2-lin5 i, kau3 i e5 bin5-chhng5 piN eng7 un- jiu5 e5 oe7 an-ui3 i.  Khui Seng3-keng tu2-a2 beh liam7,  Hek-tek kong2, "ChhiaN2 khui goa2 e5 siuN, theh8 goa2  e5 lau7-bu2 e5 phoe, thak8 hou7 goa2 thiaN."   
Peng-thau5 thiah khui te7-it tiuN thak8 kong2, "Goa2  e5 kiaN2 siu.  Siat-su2 li2 m7 ai3 tng-peng, ai3 kin2-kin2 to3- tng2, goa2 i2-keng pi7-pan7 chiN5-gun5 pian7-pian7."  Hek- tek kong2, "Ko2-jian5 si7 chin e5 oe7 mah?  Lai5-bin7 u7 chiN5  mah?"  Peng-thau5 kong2, "U7, chiu7 thiu chhut chit8  tiuN gun5-choa2 hou7 i khoaN3."   
Hek-tek toa7 thou2-khui3 kong2, "Goa2 na7 cha2-cha2  khoaN3 chit tiuN phoe, chit-tiap8 i2-keng to3-khi3 ti7 Sou- kek-lau5 lah, bo5 ti7 chia to2-teh."  Chhiu2 theh8 gun5- phio3, khau3 kau3 chit8 tng3-a2 pa2.  
Kui2-na7 jit8 au7 chiu7 si2.  KiaN2 li7-khui lau7-bu2, lau7- bu2 siong5-siong5 teh iu-bun7.  U7 choe7 e5 lang5 poe7-gek8,  Chu2 koh-khah koa3 liam7.  Boe7 ki3-tit lau7-bu2 e5 lang5  chin chiaN3 thang kho2-lin5.  Poe7-gek8 Chu2 e5 lang5 koh- khah thang kho2-lin5.   
An-na2 Ai3-mui5 e5 Su7.
Bi2-kok bou2 sou2-chai7 u7 chi2-be7 nng7 lang5 siN3 Gui2.  Toa7 e5 mia5 An-na2, i chin gau5 siu2 pun2-hun7, siong5- siong5 pang-chan7 lau7-bu2 piaN3-sau3 ke-lai7; thong sin e5  chng-thaN7, hui-siong5 e5 pho3-sit8.  U7 si5 chiu7 bat kong2,  "Goa2 bo5 phah-sng3 beh ke3, in-ui7 bo5 lang5 ai3 goa2 choe3  i e5 bou2.  Goa2 e5 sio2-be7 pi2 goa2 khah sui2, lang5 long2  khah thiaN3 i."   
Lau7-bu2 chek-pi7 i kong2, "Goa2 e5 cha-bou2-kiaN2 boh8- tit kong2 chhut chit ho7 oe7, boh8-tit chhin3-chhai2 siuN7,  tioh8 an sim chiong hit hang7 su7 kau-tai3 Siong7-te3."  Chit ho7 e5 oe7 siong5-siong5 ti7 lau7-bu2 e5 chhui3.   
Te7 ji7 cha-bou2-kiaN2 mia5 Ai3-mui5, i khah so3 seng3 koh  m7 ai3 choe3 kang, choan-choan ai3 thit-tho5.  Pit-giap8  liau2-au7 ai3 chu7-iu5, sou2 tit-tioh8 e5 chiN5 long2 cheng2 i- chiuN5, u7 tam-poh8 eng5 chiu7 chng-thaN7 i e5 thau5-mng5.  Tak8 jit8 toaN5-khim5 phah-kiu5, tui3 cha2-khi2 kau3 e5- hng long2 si7 an2-ni.   
U7 chit8 jit8 TiuN Sian-siN kau3 Gui7 theh8 che7, khoaN3- kiN3 chi2 nng7 e5 cha-bou2 gin2-na2, long2 chin kah lang5 e5  i, sim-lai7 siuN7, lai7-tiong u7 chit8 ui7 thang choe3 i e5  sim-pu7.   
To3-lai5 ka7 i e5 bou2 kong2.  Bou2 kong2, "Goa2 beh tai7- seng khi3 khoaN3, au7-lai5 chiah tiaN7-tioh8."   
Tui3 an2-ni te7-ji7 jit8 TiuN hu-jin5 ia7 kau3 Gui7 theh8,  Gui7 hu-jin5 chhoa7 i kau3 kheh-thiaN, beng7-leng7 nng7  e5 cha-bou2-kiaN2 pi7-pan7 te5 lai5 chhiaN2 i.   
An-na2 kong2, "A-bu2, goa2 beh pi7-pan7."  Koh tiap8- a2-ku2, te5 tiam2-sim long2 phang5 lai5.  Ai3-mui5 khi3 che7  ti7 TiuN hu-jin5 e5 sin-piN, hian2-chhut i e5 leng5-lai7 koh  khi3 toaN5 tang7-soaN3 khim5, toaN5 kau3 tin-tin tong- tong.   
TiuN hu-jin5 khoaN3 i e5 taN2-pan7, chai i e5 chhang- mia5, chong2--si7 bak8-chiu tiaN7-tiaN7 khoaN3 An-na2, long2  bo5 khoaN3 Ai3-mui5, in-ui7 khoaN3 An-na2 na7 choe3-kheh, oe7 hiau2 chai khiam7-seng2, it-chhe3 e5 ke-su7 oe7 chiau3  chhu3-su7 liau7-li2.   
Ai3-mi5 khoaN3-kiN3 TiuN hu-jin5 thiaN3 i e5 toa7-chi2,  chiu7 toa7-toa7 song2-sit i e5 sim, ka-ki7 kong2,  " In-ui7  chaiN2-iuN7 i bo5 thiaN3 goa2?  Lang5 long2 kong2 goa2 pi2 toa7- chi2 khah sui2.  TiuN hu-jin5 in-ui7 chaiN2-iuN7 tui3-hoan2?"  
I e5 lau7-bu2 kong2,  "TiuN hu-jin5 beh ka7 i kiaN2  chhe7 chit8 e5 u7 lo7-eng7 e5 bou2, bo5 beh chhe7 chit8 e5 ho2  khoaN3 --e5.  Lang5 gau5 choe3 kang thang tui3-tiong7,  lang5 kan-ta ho2 khoaN3 bo5 lou7-eng7."  Chiu7 kah Ai3- mui5 tioh8 koe2 cheng5 e5 m7-tioh8, chin7 sim choe3 kang,  tek-khak u7 kun-chu2 ai3 kiu5.   
Tiong-kok e5 hong-siok8, chiam7-chiam7 teh kai2- liong5, kiaN2 m7 ai3 pe7-bu2 thoe3 i keng2 phit-phoe3, tioh8  theng3-hau7 toa7-han3 chiah ka-ki7 teng7-chhin, che sit8- chai7 si7 ho2.  Tok8-tok8 keng2 e5 si5, tioh8 eng7 tek-heng7  khun5-khiam7 choe3 iau3-kin2, m7 thang eng7 sui2 e5 bin7- mau7 lai5 ka-ki7 phian3.   
Na7 choan-choan kiu5 hu7-jin5-lang5 e5 sui2, long2 bo5  iau3-kin2 tek-heng7, tiaN7-tioh8 m7-si7 ho2 lang5.  ChhiaN2  khoaN3 I The5-mou5-thai3 2 : 9-11.   
Thoe3 Pe7 Siu7 Heng5-hoat8
Se-lek8 chit8-chheng chhit-pah gou7-chap8-lak8 ni5,  Hoat-kok lam5-si3, Ia5-sou kau3 toa7 siu7 khun2-pek.  Sin3- tou5 m7-kaN2 hian2-jian5 chu7-chip8 le2-pai3, tak8-pai2 kau3  soaN-tong7 chhiu7-na5 e5 tiong-kan chiah kaN2 lai5 chu7- chip8.   
Chit pai2 kui2-na7 e5 sin3-tou5 tu2-a2 beh chu7-chip8, u7  chit8 e5 siau3-lian5 lang5 mia5 kio3 Hui3-pi3 kong2, "Goa2  beh to3-khi3 ke-lai7 kiu3 goa2 e5 lau7-pe7, in-ui7 tu2-chiah  khoaN3-kiN3 chit8-tui7 peng tui3 goan2 e5 hiuN-sia7 chhut,  tek-khak si7 khi3 liah8 goa2 e5 lau7-pe7.  I kin-ni5 chhit- chap8 he3 lah, chaiN2-iuN7 oe7 jim2-tit kiaN?"  Kong2 soah,  chiu7 chau2 to3-khi3.   
Kau3 hiuN-sia7 goa7, ko2-jian5 khoaN3-kiN3 lau7-pe7 hou7  peng thoa-khi3.  Hui3-pi2 chin3-cheng5 kong2, "Kam- goan7 chiong pun2-sin lai5 thoe3 lau7-pe7."  Peng-teng  chiu7 un2 i, na7-si7 i e5 pe7 m7 un2.  Hui3-pi2 pho7 pe7 e5 io-pou7,  chin3-cheng5 kiaN5 kui2-na7 pou7, chiu7 kap i kong2 li7-piat8  e5 oe7 chiah an-jian5 siu7-liah8 lai5 thoe3 i e5 pe7 tam-tng  kan-khou2.   
Peng-teng tui3 an2-ni chhiok-bak8 tong7-sim, toa7-toa7  siu7 kam2-kek, sui5-si5 sia3-bian2 hit lang5 e5 si2-choe7, chi2  u7 teng7 koaiN-kaN lak8 ni5 e5 ku2.   
Chit-tiap8 na7 u7 kiaN2 ho7 mia5 si7 sin3 Chu2--e5, bu2-ban7  i e5 lau7-pe7 --e5, khoaN3 chit e5 chaiN2-iuN7 bo5 ka-ki7 keng2- seng2.   
Mou7-hiam2 Kiu3 Cha-bou2-kiaN2
Ong5 Liap8-pek chit8 jit8 beng5-pek8 i e5 kang to3-lai5  ke-nih8, hng7-hng7 khoaN3-kiN3 ka-ki7 e5 chhu3 he2 teh toh8.  Kau3 kun7-cheng5 ko2-jian5 bo5 chho3.  Sun5-keng2 saN-soa3  pun5 sau3-kak;  phah-he2 e5 lang5 oe-khoeh sia7 chui2,  na7-si7 he2 na2 toh8 na2 ong7, chhu3-teng2 chha-put-to sio  beh liau2.   
Ong5 Liap8-pek ti7 ban7 lang5 e5 tiong-kan, khoaN3-kiN3  bou2 kap kiaN2 cha2-cha2 siu7 kiu3 chhut chhu3, sim i2- keng peng5-an bo5 tai7-chi3.  Hut-jian5 siuN7 u7 chap8  chhit he3 e5 cha-bou2-kiaN2 bo5 ti7-teh, m7-chai u7 loh8-lai5  a2-bo5, chiu7 boe7 pang3-sim, cho2-iu7 au5-kio3, kong2, "Goa2  e5 cha-bou2-kiaN2, li2 ti7 tah-loh8?"   
Hoah kui2-na7 siaN, hut-jian5 lau5-teng2 in3 siaN kong2,  "Pe7-ah, goa2 ti7 chia."  Ong5 Liap8-pek kiah8-thau5 chit8  e7 khoaN3, khoaN3-kiN3 cha-bou2-kiaN2 ti7 he2-ian e5 thang- a2 teng2, che7 teh hau2.  I liam5-piN chiu7 sun7 chui2-kng2 pe2--khi2--khi3, khi3 kiu3 i e5 cha-bou2-kiaN2 loh8--lai5.   

Che chin-chiaN3 si7 chit8 hang7 gui5-hiam2 e5 su7, chui2- kng2 goan5-lai5 si7 eng7 ian5 lai5 chiap-- e5, pe5 e5 si5, hut-jian5  na7 tng7 chiu7 beh chaiN2-iuN7?  Ong5 Liap8-pek in-ui7 beh  kiu3 i e5 cha-bou2-kiaN2, put-koan2 chaiN2-iuN7 gui5-hiam2, i  chit8 bin7 pe5, chit8 bin7 ki5-to2, lou7-be2 chiu7 tit-tioh8 kiu3  i e5 cha-bou2-kiaN2.   
M7-tat8-na7 Ong5 Liap8-pek oe7 choe3 chit e5 su7.  Hoan7- na7 choe3 pe7--e5, long2 u7 chit teng2-ho7 e5 thiaN3 sim.  M7  chai choe3 cha-bou2-kiaN2 e5 u7 a2 bo5?  
KiaN2 Khau3 Lau7-bu2 Siu7 Phah
U7 chit8 e5 chiu2-koaN2 lang5 si2 ti7 Kou-pin5-iN7 lai7.  I lau5  chit8 e5 kiaN2, bo5 chhin-lang5 koh chio2 peng5-iu2, sou2-i2  sang3-chong3 e5 si5 long2 bo5 lang5 khi3 sang3, chi2-u7 lang5  chiong i e5 sin-si he7 ti7 koan-lai7, chhin3-chhai2-chhai2  chiu7 chhut-chong3.   
Tng lang5 beh teng3 koan koa3 e5 si5, i e5 kiaN2 hui- siong5 e5 pi-ai, toa7 khau3 kong2, "Goa2 beh khoaN3 goa2  e5 lau7-bu2 e5 bin7."  U7 chit8 lang5 in3 kong2,  "Li2 boe7 oe7  koh khoaN3-kiN3, kin2-kin2 khi3."  Gin2-na2 kong2, "Boe7  oe7 hou7 goa2 khoaN3 lau7-bu2 chit8-hun-cheng mah?"   
Hit e5 chan5-jim2 e5 lang5 long2 bo5 kho2-lin5 gin2-na2,  hoan2-tng2 eng7 chhiu2 phah koh me7.   
Gin2-na2 pi-siong thi5-khau3, sim-koaN chhin-chhiuN7  beh lih8 si5,jim2 boe7-tiau5 chiu7 chhut oan3-hun7 e5 oe7  kong2, "Na7 goa2 chiaN5 lang5, tiaN7-tioh8 beh thai5 chit e5  chan5-jim2 e5 lang5."   
Ke3 choe7-choe7 ni5, ti7 kong-tng5 tiong u7 chit8 lang5  i2-keng siu7 teng7-choe7, chiu7 beh siu7 heng5-hoat8.  Sim2- phoaN3 koaN lou7-be2 mng7 kong2, "Bo5 lang5 thoe3 i hun- sou3 mah?"  U7 chit8 e5 siau3-lian5 e5 lut8-su, chiau3 li2 choe3  i hun-sou3, kong2 beng5 oan-ong2.  Hit lang5 tui3 an2-ni  tit-tioh8 thau2-pang3, chiu7 chau2 kau3 lut8-su e5 bin7- cheng5, kong2, "Goan7 ThiN Pe7 po3-tap --li2, chit e5 un  goa2 sit8-chai7 bo5 hoat-tou7 thang po3-tap."  Lut8-su  kong2.  "Li2 tioh8 ki3-tit ji7-chap8 ni5 cheng5, bat phah  chit8 e5 in-ui7 sit-loh8 lau7-bu2 pi-ai e5 gin2-na2, hit e5 chiu7- si7 goa2.  Khi3 ah, tioh8 siau3-liam7 bo5 pe7-bu2 e5 gin2-na2 e5  lau5 bak8-sai2 lai5 ho2 khoan2-thai7 i."   
Lang5 an2-ni kiaN5, chiaN3-si7 chiong he2-thoaN3 kui tui  he7 ti7 tui3-tek8 e5 thau5-khak teng2.   
Kou-toaN2 bo5 pe7-bu2 e5 kiaN2, iau2-ku2 oe7 an2-ni, lan2  chiah --e5 tioh8 chaiN2-iuN7 choe3?   
Chu2 thoe3 KoaN2-hu7 Chiau3-kou3 Gin2-na2
Bou2 siaN5 u7 chit8 e5 jiat8-sim hok8-sai7 Chu2 e5 chiu2-koaN2  lang5, i u7 chit8 e5 kiaN2 mia5 kio3 Chu2-hi2.  Tiong7-hu ti7- teh e5 si5, oa2-kho3 tiong7-hu lai5 tou7-jit8.  Tiong7-hu si2, bu2- kiaN2 nng7 lang5 bo5 sou2 oa2-kho3, chi2-u7 jit8--si5 lau7-bu2 tioh8  ka7 lang5 choe2 lu2 kang, e5-hng si5 chiah to3-lai5 khoaN3- kou3 i e5 kiaN2.   
U7 chit8 jit8 chiu2-koaN2 lang5 cha2-cha2 khi2-lai5, ka7 gin2- na2 pi7-pan7 chit jit8 e5 chiah8-mih8, ka-ki7 chiah chhut  siaN5 khi3 hiuN-sia7 ka7 lang5 choe3 kang.  Kau3 e5-hng  hong-hou7 hut-jian5 toa7 khi2, kui e5-hng loh8 bo5 soah.  KoaN2-hu7 chiu7 hou7 lang5 lau5 tiam3 jin5-ke, boe7 oe7 to3- lai5 chiau3-kou3 gin2-na2, sim-lai7 chin kan-khou2, chap8- hun e5 koa3-liam7.  Koh bo5 kau-tai3 chhu3-piN, bo5 to3- lai5 e5 si5 thang thoe3 chiau3-kou3.  Cho2 siuN7 iu7 siuN7, long2  bo5 hoat tou7, chi2-u7 chhiat-chhiat kiu5 Chu2, thoe3 i  chiau3-kou3.   
Hit e5-hng Chu2-hi2 khoaN3 thiN si5 bo5 ho2, siuN7 lau7-bu2  to3-lai5 tek-khak oe7 ian5-chhian5, sou2-i2 chiu7 oa2 ti7 bin5- chhng5-kak, lai5 theng3-hau7 lau7-bu2 to3-lai5.  Theng3-hau7  chin ku2 khoaN3 i bo5 to3-lai5, sim lai7 chin kiaN chiu7 ti7  bin5-chhng5-piN soa3 khun3--khi3.  Hut-jian5 bang7-kiN3 u7  siaN kong2, "Chu2-hi2, li2 teh khun3 mah?  Li2 bo5 kiaN  mah?  Goa2 lai5 lah."  Chu2-hi2 thiaN-kiN3 chhin-chhiuN7  lau7-bu2 e5 siaN, koh chai i pho7 ti7 heng-cheng5, tit8-tit8  kau3 ti7 thiN-kng.  ChhiN2 e5 si5 chit8 e7 khoaN3, bo5 khoaN3- kiN3 chit8 lang5, chi2-u7 i iau2 ti7 bin5-chhng5-kak, chheng7  saN che7 teh.  Bo5 joa7-ku2 lau7-bu2 tui3 goa7-bin7 lai5,  khoaN3-kiN3 Chu2-hi2 ti7 hi2 lai7-bin7 teh che7, chiu7 kong2,  "Goa2 e5 kiaN2 peng5-an a2 bo5?"  Chu2-hi2 kong2, "Peng5- an, lau7-bu2 li2 cha2-khi2 khi3 tah-loh8?"  I kong2,  "Cha7--jit8 khi3 bou2 ke choe3 kang, thiN-khi3 m7 ho2, bo5  to3-lai5, cha2-khi2 hou7 chiN7, chiah lai5 khoaN3 li2."   Chu2-hi2 ki5-koai3 kong2, "Cha7-mi5 goa2 chin kiaN, ti7  poaN3 khun3 poaN3 chhiN2 e5 si5, u7 chit8 ui7 jip8 lai5, kap goa2  kong2-oe7, koh pho7 goa2 ti7 i e5 heng-cheng5, hit e5 kiam2  m7 si7 li2 mah?"   
Lau7-bu2 thiaN-kiN3 chit e5 oe7, moa2 bin7 tai3 chhio3  iong5, kam2-sia7 Chu2 Ia5-sou, tui3 gin2-na2 kong2, "Hit e5  si7 goa2 peng5-jit8 sou2 oa2-kho3 e5 Chu2 Ia5-sou.  Goa2 cha7--jit8  boe7 oe7 lai5 ke-lai7, u7 chiong li2 kau hou7 Chu2 Ia5-sou,  chhiaN2 I thoe3 goa2 chiau3-kou3 li2."   
Chu2-hi2 tui3 hit si5 siu kam2-tong7, chiaN5 choe3 u7-hau3  e5 kiaN2, soa3 choe3 te7-it jiat8-sim oa2-kho3 Chu2 e5 lang5.   
Sin3-tou5 ah!  Li2 bat chiong kiaN2 cha-bou2 kiaN2 kau  hou7 Chu2 a2 bo5?  Bat chiong Chu2 e5 to7-li2 ka3-si7 in a2  bo5?  Li2 e5 kiaN2 cha-bou2-kiaN2 ti7 hoan7-lan7 tiong, u7 si5  bo5 sin3 Chu2, li2 bat ti7 bo5 lang5 ti7-teh e5 sou2-chai7, thoe3  i kiu5 Chu2 a2 bo5?  Lan2 tioh8 oh8 chit e5 chiu2-koaN2 lang5,  koa3-liam7 kiaN2 cha-bou2-kiaN2, ia7 tioh8 oh8 Chu2-hi2 iu2- hau3 lau7-bu2.   
Pe7 Ui7 KiaN2 si2
Kui2 chap8 ni5 cheng5, ti7 Leng5-iong5 koaiN7 siaN5 e5  tang-si3.  Tang-chong-tin3 u7 chit8 e5 siN3 Tan5-- e5, i e5 ke  hut-jian5 khit he2 sio.  Chhu3-piN khi3 kiu3 e5 lang5 chin  choe7, na7-si7 he2 si7 tui3 lai7-bin7 khi2, sou2-i2 lang5 bo5 khoai3  kiu3.   
Khi2 he2 e5 goan5-in, si7 sin kiaN2-sai3 kap sin-niu5 eng7  ta chhau2 hang phe7, au7-lai5 chiong he2-hu piaN3 ti7  chhiuN5-kak, chhiuN5 si7 tiu7-ko2 sou2 choe3--e5.   
He2-hu lai7 e5 he2, iau2-be7 hoa, nng7 lang5 chiu7 khun3-- khi3.  PoaN3-mi5 he2 chheng3 khi2, kiaN chhiN2 nng7 lang5.  In sui5-si5 khi2--lai5, chhe7 boe7 tioh8 mng5, saN-kap kau3  chit e5 chhiuN5 kak e7, che7 teh theng3-hau7 si2.  Goa7-bin7  e5 lang5, chi2 u7 kou3 kiu3 he2, na7-si7 siN3 Tan5-- e5 khoaN3-kiN3  kiaN2 sim-pu7 ti7 chhu3-lai7, iau2-be7 chhut--lai5, sui5-si5 theh8  chit nia2 than2-a2 moa ti7 sin-khu, chiong mng5 chhut- lat8 chhia khui, chiah jip8 chhu3-lai7, bong chhe7 chit8-seh8, peng3 bo5 chhe7-tioh8 lang5.  Au7-lai5 chhe7 kau3  chhiuN5-e7, chiu7 chiong kiaN2 sim-pu7, choe3 chit8 e7 pho7--chhut--lai5.  Chhut--lai5 e5 si5, siN3 Tan5--e5, sin-khu e5 bah  long2 i2-keng sio sek8, thau5-mng5 chhui3-chhiu long2 bo5,  bin7 e5 bah ia7 long2 sio--khi3.   
I e5 kiaN2 sim-pu7 thau5-mng5 sui jian5 sio, sin-the2  khiok bo5 siu7 toa7 hai7.  Ke3 nng7 jit8 au7 siN3 Tan5--e5, in- ui7 siu7 sio lai5 si2.   
Se3-chiuN7 lau7-pe7 thiaN3 kiaN2, ui7 kiaN2 pang3-sak siN3- mia7.  ThiN Pe7 in-ui7 thiaN3 se3-kan lang5, chiong I  thiaN3 e5 KiaN2 siuN2-su3 se3-kan.  Se3-kan lang5 put-hau3  pe7-bu2 e5 chin-chiaN3 bo5 chio2.  Sin3-tou5 khoaN3-khin  Chu2 e5 un--e5 ia7 si7 put-chi2 choe7.  
Te7 saN chiuN.  Lun7 Thoan5-to7.
Beh Thoan5-to7 Tai7-seng Choh Chhan5.
Eng-kok lang5 Phe5 Kim-thun choe3 Hui-chiu  chhut-mia5 e5 thoan5 kau3-su.  I tui3 soe3-han3 lip8-chi3  eng5-kng Chu2.  U7 si5 ki5-to2 kong2, "Chu2 na7 pang-chan7  goa2 chiaN5 lang5, goa2 tek-khak khi3 hng7-hng7 po3- thoan5 hok-im."   
Ni5-he3 na2 choe7 chi3-hiong3 na2 kian.  Chi7-chui7 oe7  chai Phe5 Kun tu2-a2 teh ng3-bang7 beh chhut-goa7  thoan5-to7 e5 si5, hut-jian5 hou7 lang5 sang3 kau3 Ai3-jiN2-lan5  choh kui2-na7 ni5 sit.  
Na7-si7 Chu2 ui7 i pi7-pan7 tho3-tong3 e5 mng5, hou7 i chau2  to3-lai5.  I chiu7 pi7-pan7 khi3 Hui-chiu, Ou-kan-tai7 hoaN-hoaN hi2-hi2 po3-thoan5 hok-im, joa7 choe7 ou-am3 e5 peh- siN3, tui3 Phe5 Kun lai5 tit-tioh8 kiu3-un.   
Chu2 e5 chi2-i3 kap lang5 e5 su-siong2 siong5-siong5 hoan2- tui3.  Lan2 lang5 siuN7 chit8 hang7 ho2 su7, liam5-piN ai3 beh  choe3, na7-si7 Chu2 siong5-siong5 ai3 lang5 theng3-hau7 kau3  I e5 si5 pian7.   
Chhau-lian7 e5 si5 i2-keng beng5-pek8, choe3 Chu2 kang  e5 mng5-lou7 chu7-jian5 oe7 khui.  Lang5 phah-sng3 Chu2 e5  chi2-i3 gou7-liau2 ki-hoe7, sit8-chai7 long2 bo5 an2-ni.   
Na7 beh chiong Chu2 e5 chi2-i3 kap lang5 e5 su-siong2  lai5 saN-pi2, thang sia2 Chu2 e5 chi2-i3 si7 oan5-choan5, lang5 e5  su-siong2 si7 bo5 lou7-eng7.  Tang thiN loh8 seh, si7 me7 ni5  ho2 ni5 tang e5 tiau7-thau5.   
Lang5 tai7-seng siu7 khou2, si7 choe3 au7 jit8 u7 lou7-eng7 e5  chu-pun2, ai3 choe3 Thian-kok e5 ui2-jin5--e5, boh8-tit kiaN  khou2-lan7.   
Be2 Thoa Boe7 Tin2-tang7
Eng-kok u7 chit8 e5 bok8-su, kong2 to7-li2 pan7-su7 put- chi2 jiat8-sim.  Hoe7-iu2 e5 tiong-kan, tui3 ni5-thau5 kau3  ni5-be2 long2 si7 oan3-tou3, saN-chiN, poaN5 chhui3-gu2, kong2  peh8-chhat8, chit ho7 e5 siaN si5-si5 thiaN-kiN3.  Bok8-su  peh8-peh8 iu-bun7, bo5 hoat-tou7 thang pou2-kiu3.   
U7 chit8 e5-hng bang7-kiN3 chit8 tiuN be2-chhia, ng3  soaN-teng2 teh thoa.  Be2 thoa boe7 tin2-tang7, i chiu7  loh8--lai5, hou7 be2 thoa khang chhia chin3-cheng5 kiaN5.  Loh8 chhia tu2-tioh8 pun2 hoe7 e5 tiuN2-lo2, chip-su7 nng7 ui7  chiu7 kap in kong2 kui2 ku3 chheng2-an e5 oe7, au7-lai5  chiu7 li7-piat8.    
Bok8-su khoaN3-kiN3 be2 thoa long2 boe7 tin2-tang7, oat8- thau5 chit8-e7 khoaN3, u7 tiuN2-lo2 chip-su7 che7 ti7 chhia- teng2.  Sui5-si5 chiu7 toa7 siaN kong2, "Bo5 ki5-koai3 be2  thoa boe7 tin2-tang7.  Goa2 in-ui7 chiuN7 soaN put-chi2 kan- lan5, loh8-lai5 pou7 kiaN5 hou7 be2 seng2 lat8; bo5 phah-sng3 lin2  nng7 ui7 lai5 che7 ti7 chhia-teng2."   
Bang7 kau3 chia, bok8-su chiu7 chhiN2.  I phah-sng3 si7  Chu2 chioh bang7 beh lai5 ka3-si7 i chaiN2-iuN7 thang liau7- li2 tong5-hoe7.   
KoaN2 chhia chiuN7 soaN, chin3-cheng5 e5 chou2-lat8, si7  hiah e5 tiuN2-lo2 chip-su7 teh che7.  Au7-lai5 ban7-ban7 chha5  chhut, chou2-tong3 pun2 tong5-hoe7 e5 lang5, ko2-jian5 chiu7- si7 in nng7 lang5.  In teh chhoa7 thau5 hou7 kau3-iu2 am3- chiN7 hun choe3 nng7 tong2, tai7-ke saN chhiong-tut8, ti3- kau3 nng7 peng5 saN oan3-hun7.   
Choe7-choe7 ni5 bok8-su long2 m7 chai, kau3 chit jit8  chha5 beng5.  Bok8-su chhiaN2 in nng7 lang5 kau3 ke-lai7  saN-kap chiah8.  Tai7-seng kong2-khi2 bang7 e5 kiat-ko2,  au7-lai5 kong2 hoe7-tiong e5 sit8-cheng5, eng7 thiaN3 sim  thiaN3 oe7 khou2-khng3 in.  Nng7 lang5 sui5-si5 khan-chhiu2,  tui3 bin7 jin7 choe7.  Bok8-su kap in kui7-teh ki5-to2,  chiu7 si3-soaN3.    
Tui3 hit tiap8 tong5-hoe7 e5 khi3-siong7, chiu7 kap i2- cheng5 toa7 bo5 saN-tang5.   
Siu Pau-hok8
Se-kok bok8-su bou2 lang5 chu2-li2 le2-pai3 beng5-pek8, u7  chit8 ui7 thai3-thai3 theh8 chit8 e5 soe3 e5 pau-hok8, chin3- cheng5 kong2,   "To-sia7 Bok8-su, goa2 in-ui7 li2 ti7 tai5-teng2  sou2 kong2-- e5 toa7 tit-tioh8 li7-ek, chhiaN2 li2 siu goa2 chit8  tiam2-a2 le2-mih8, lai5 piau2-beng5 goa2 kam2-un e5 sim."   
Bok8-su the-si5 kong2, "Goa2 si7 in-ui7 Chu2 kong2 to7- li2, li2 tit-tioh8 li7-ek, tioh8 chiong chit e5 mih8 hian3 hou7 Chu2, m7 eng-kai hian3 hou7 goa2."   
Thai3-thai3 bian2-kiong2 i siu, Bok8-su chiah ka7 i  siu, khiok bo5 thiah khui khoaN3, ka-ki7 siuN7 Siong7- te3 beh chaiN2-iuN7 eng7, goa2 tioh8 chaiN2-iuN7 ui7 Siong7-te3  lai5 eng7.   

Au7-lai5 in-ui7 chit hang7 iau3-kin2 su7, tui3 bou2 hiuN-sia7  keng-ke3, ti7 hit ui7 u7 khi3 chhe7 chit e5 hu7-jin5-lang5.  I  thiaN to7-li2 liau2 ka7 Bok8-su kong2, "Sian-siN, goa2 u7  chit8 e5 oh e5 sou2-chai7, m7 chai sian-siN kheng2 chin2-kiu3  a2 bo5?  Goa2 ti7 chia siu-seng5 ke2-chi2, tak8 ni5 u7 chit8 e5  chu2-kou3 lai5 boe2 ke2-chi2, goa2 choan5 ni5 long2 si7 oa2-kho3  chiah e5 chiN5 lai5 hou7 lang5 chhu3-se3.  Cheng5 kui2 jit8 hit  e5 chu2-kou3 koh lai5 boe2, kio3 goa2 te7-ji7 jit8 tioh8 ban2  khi3 kia3.  Bo5 phah-sng3 hit mi5 hou7 chhat8 thau ban2  liau2."   
Bok8-su thiaN liau2, chiu7 mng7 kong2, "Li2 chai chi7- chui7 chhe goa2 lai5 chia?"  Hu7-jin5-lang5 kong2, "M7  chai."  Bok8-su kong2, "Si7 Siong7-te3 chhe goa2 lai5 e5."  Kong2 liau2, tui3 pou3 te7-a2 theh8 chhut chit8 pau, tui3 i  kong2 hit pan e5 lek8-su2, chiah theh8 hou7 i.  Hu7-jin5- lang5 kong2 to-sia7.  Thau2 khui chit8-e7 khoaN3, lai5-bin7 e5  chiN5, tu2-a2 si7 boe7 ke2-chi2 e5 ke3.  
Siong7-te3 e5 leng5-lek8 pun2-su7, chin-chiaN3 ki5-biau7.  U7  kan-khou2 e5 sou2-chai7 e5 lang5 m7 bian2 sit-taN2, chi2-u7 tioh8  ng3-bang7 Siong7-te3 si un pang-chan7, chiu7 bo5 kau3 ti  io5-choah.   
IuN5 Jin7-tit Bok8-chia2
O-lim5 Sian-siN kong2, "U7 chit8 e5 Iu5-lek8 Seng3-toe7- thoan5, chit8 jit8 kau3 chit8 e5 chiN2-piN khoaN3-kiN3 piN-a2 u7  saN e5 kou3-iuN5 e5 lang5, chheng7 tang5 iuN7 e5 saN, teh hou7  iuN5 lim chui2.  IuN5 lim liau2, lang5 chiu7 hioh-khun3,  iuN5 ia7 hioh-khun3.   
Au7--lai5 jit8 loh8 soaN, bo5 siaN2 khoaN3-kiN3 lang5 iaN2.  Tiong-kan u7 chit8 e5 bok8-chia2, ng3 lam5-si3 kiaN5 kui2- na7 pou7 oat8-thau5 kio3 "Bi2-lo5, Bi2-lo5."  I e5 iuN5 long2 te3 i.   
Te7 ji7 e5 bok8-chia2 khi2-lai5, ng3 pak-si3 kiaN5, ia7 kio3  "Bi2-lo5, Bi2-lo5."  I e5 iuN5 ia7 te3 i.   

Iu5-lek8 Seng3-toe7-thoan5 e5 tiong-kan, u7 chit8 e5 Sou2- kek-lan5 e5 kau3-su7, mng7 te7-saN e5 bok8-chia2 kong2, "Bok8- chia2 e5 siaN saN chhin-chhiuN7, si7 in-ui7 chaiN2-iuN7 iuN5  chiah oe7 hun-piat, liong7 kaN2 si7 bok8-chia2 e5 saN u7 ki3- ho7?"  Bok8-chia2 kong2, "IuN5 chi2-u7 jin7 bok8-chia2 e5 siaN,  saN long2 bo5 ki3-ho7."  Kau3-su7 m7 siu3 kong2, "Thang  chiong lin2 e5 saN thng3 hou7 goa2 chheng7, ia7 hou7 goa2 kio3  li2 e5 iuN5 lai5 chhi3-khoaN3 cheh."  Bok8-chia2 kong2, "Ho2,"  sui5-si5 chiau3 sou2 kong2-- e5.  Hit e5 kau3-su7 chheng7 bok8-  chia2 e5 saN, kiaN5 kau3 soaN e5 poaN3 io, tit8-tit8 kio3 "Bi2- lo5." IuN5-kun5 chi2-u7 kiah8-thau5 khi2-lai5 khoaN3, long2 bo5  sio2-khoa2 tin2-tang7.  Kau3-su7 loh8 soaN mng7 bok8-chia2  kong2, "Li2 e5 iuN5 eng2-eng2 m7 thiaN siN-hun7 lang5 e5 siaN  mah?"  Bok8-chia2 kong2, "Chi2-u7 phoa3-piN7 e5 si5, in-ui7  cheng-sin5 bo5 tiaN7, u7 si5 chho3 thiaN siN-hun7 lang5, liah8  choe3 si7 bok8-chia2, peng5-siong5 si5 eng2-eng2 boe7 thiaN  chho3, in-ui7 i jin7-tit bok8-chia2 e5 siaN."   
Ia5-sou kong2, "Goa2 e5 iuN5 thiaN goa2 e5 siaN."   
ChhiaN2 mng7 lin2 e5 leng5-hun5 phoa3-piN7 e5 si5, bat  thiaN pat8 lang5 e5 siaN mah?   
Bok8-chia2 Jin7 Bat I e5 IuN5
Se-kok u7 chit8 e5 bok8-chia2 siN3 Kek, bat ti7 tang- thiN sit-loh8 chit8 chiah iuN5.  Tak8 sou2-chai5 pian3 chhe7,  chhe7 long2 boe7 tit-tioh8.    
Te7 ji7 ni5 chhun-thiN, tui3 pat8 kun5 iuN5 e5 piN-a2 keng- ke3, thiaN-kiN3 hit tiong-kan u7 chit8 chiah iuN5 teh hau2.  I liam5-piN jin7 chhut si7 i e5 iuN5, soa3 khi3 chek-pi7 hit e5  lang5 mng7 in-ui7 chaiN2-iuN7 thau khan i e5 iuN5?  Hit e5  lang5 long2 m7 seng5-jin7.  Nng7 lang5 in-ui7 an2-ni chiu7  saN-ko3.   
SiN3 Kek-- e5 kiu5 Bin5-cheng3-si chiong iuN5-mng5 chian2  --khi3, khoaN3 iuN5-phe5 u7 "Kek" ji7 e5 he2-in3 a2 bo5?  Bin5- cheng3-si chiu7 khi3 chian2, ko2-jian5 khoaN3-kiN3 iuN5 e5 au7- thui2 u7 "Kek" ji7 e5 he2-in3.  An3 sui5-si5 kiat.   
Chu2 kong2, "Goa2 si7 ho2 e5 Bok8-chia2, goa2 bat goa2 e5  iuN5, ti7 i e5 thau5-hiah8 u7 sia2 sin e5 mia5."  Sat-tan3 siong5- siong5 lai5 beh thau chhoa7.  Chit8-e7 loh8 i e5 chhiu2, chiu7  Siong7-te3 sou2 siuN2-su3 e5 sin mia5, chiong choe7 kham3--khi3.  Na7 li7-khui choe7, to3-lai5 Ia5-sou tau, liam5-piN  eng7 po2-huih soe2-tu5 kau3 long2 chheng-khi3, in-ui7  Siong7-te3 e5 mia5-ji7 i2-keng khek ti7 i e5 sim lah.   
Sio Si2 I
TiuN bak8-chhiuN7 kap Lau5 thih-chhiuN7, long2 si7  kau3-iu2, tang5 khia7-khi2 chit8 e5 hiuN-sia7.  Choe7-choe7  ni5 kiat choe3 ho2 peng5 iu2, nng7 lang5 e5 seng-li2 ia7 put- chi2 heng-ong7.  Bo5 phah-sng3 chit jit8 in-ui7 sio2-khoa2  su7, hut-jian5 khi2 chhiong-tut8, Sat-tan3 than3 ki-hoe7,  ti7 in tiong-kan hou7 in hoat siu7-khi3 chhin-chhiuN7  he2 teh toh8, liam5-piN toh8 kau3 chin ong7.  In na7 oe7 ki5- to2, tek-khak oe7 khoaN3 chhut si7 sio2-khoa2 su7 e5 saN-chiN, chin si7 bo5 chhu3-bi7, na7-si7 in siu7-khi3 i2-keng hoat,  ia7 long2 boe7 ki5-to2.  Tak8 lang5 chhe7 khang3-khiah, chhe7  khoaN3 u7 m7-tioh8 e5 sou2-chai7 a2-bo5?   
SiN3 TiuN--e5 kau3 pat8 keng tiam3 oaN7 be2-toe5-thih.  SiN3  Lau5--e5 chhe7 pat8 lang5 lai5 siu-li2 thang-a2.  U7 si5 saN tu2-- tioh8, chiu7 chit8 e5 thau5 oat8 ke3--lai5, hit e5 bin7 ng3 ke3-- khi3.  Nng7 ke e5 gin2-na2 khoaN3-kiN3 in lau7-pe7 hit iuN7  e5 kiat kiu5-siu5, ia7 oh8 in e5 bo5 ho5-ho2,ong2 lai5 oh8-tng5  ia7 bo5 saN-kap kiaN5.   
Pun2-hoe7 e5 bok8-su khoaN3-kiN3 chit e5 cheng5-heng5,  put-chi2 iu-bun7, ia7 chai TiuN Lau5 sit-loh8 ho5-ho2, tek- khak si7 Sat-tan3 un7-tong7.  Tui3 an2-ni khi3 kiN3 Lau5  kau3-iu2, mng7 hit e5 in-toaN, kong2, "Lin2 m7 ai3 ho5-ho2  mah?  Na7 ai3 ho5-ho2, goa2 hou7 lin2 chit8 hang7 ho2 e5 ke3- chhek."  SiN3 Lau5-- e5 mng7, "Sim2-mih8 ke3-chhek?"  Bok8-su kong2, "Chiong he2 he7 i e5 thau5-khak teng2,  i e5 siu7-khi3 bo5 ku2 tek-khak sio liau2."  SiN3 Lau5-- e5  kong2, "Goa2 chaiN2-iuN7 chiah oe7 choe3 an2-ni?"  Bok8-su  khui Seng3-keng thak8 Lo5-ma2 12 : 20, hou7 i thiaN, koh  kong2, "Goa2 chiong chit e5 oe7 he7 li2 sim lai7 choe3 siau3- liam7, li2 chiau3 chit e5 oe7 kiaN5, tek-khak oe7 khah-iaN5  tui3-tek8."   
Bok8-su koh khi3 kiN3 TiuN kau3-iu2, ia7 chiau3 chiah  e5 oe7 khou2-khng3 i, au7-lai5 chiu7 to3-lai5 thoe3 in ki5-to2.   
Te7 ji7 jit8 cha2-khi2, siN3 Lau5--e5 kiN3 bok8-su kong2, "Cha7--jit8 thak8 e5 Seng3-keng, sit8-chai7 chin ho2, goa2 tiaN7-tioh8  beh sio TiuN Sian-siN, sio kau3 hou7 i e5 siu7-khi3 soah,  tok8-tok8 goa2 kiaN-liau2 i m7 hou7 goa2 sio."  Bok8-su  kong2, "Chhi3 khoaN3."  Ke3 jit8 cha2-khi2 siN3 TiuN-- e5 tui3  i e5 mng5-khau2 keng-ke3, siN3 Lau5-- e5 mng7 kong2, "Li2  chiah8 pa2 be7?"   SiN3 TiuN-- e5 thiaN kau3 chin beng5, phah- sng3 m7 si7 kap i kong2, sou2-i2 thau5 ia7 bo5 oat8 ke3--lai5,  bak8-chiu ia7 bo5 khoaN3. To3-tng2 koh kau3 hit ui7, siN3  Lau5-- e5 koh kap i kong2-oe7 beh in2-chhoa7 i.  Sat-tan3  tui3 siN3 TiuN--e5 kong2, "Tioh8 kou3 kiaN5 lou7, m7 bian2 thiaN  i," koh bo5 kong2 poaN3 ku3, chiu7 to3-khi3 ke-lai7.  Te7-ji7  jit8 siN3 Lau5-- e5 sang3 siN3 TiuN-- e5 chit8 ah8 piaN2 koaN.  SiN3  TiuN--e5 ka7 i siu, ia7 bo5 kong2 to-sia7.  Koh chit8 jit8  sang3 chit8 kheng ke2-chi2, siN3 TiuN-- e5 ia7 long2-chong2 siu,  long2 bo5 po3-tap.   
E5-hng siN3 TiuN--e5 ka-ki7 siuN7 put-chi2 kian3-siau3.  Ke3  cha2-khi2 chiu7 cha2-cha2 khi2-lai5 khi3 kiN3 siN3 Lau5 e5  kong2, "HiaN-ti7, goa2 tek-choe7 li2 chin tang7, chhiaN2 li2  khoan-su3 goa2, goa2 cheng5 m7 chai, u7 chho3-gou7, taN  hou7 li2 sio kau3 chi-chhi5 boe7 tiau5, chiah chai toa7  kou-hu7 li2."  Nng7 lang5 tui3 an2-ni chiu7 khan chhiu2  kong2, "Lan2 ti7 Chu2 e5 bin7-cheng5, tai7-ke tui3 taN liau2- au7 iu5-goan5 si7 peng5-iu2."  Nng7 ke i2-au7 long2 ho5 ho2,  lian5 gin2-na2 ia7 saN chhin thiaN3.   
Peng5-iu2 li2 e5 tong5-hoe7 u7 bo5 ho5-ho2 e5 lang5 mah?  Li2  m7 ai3 ui7 i kiu5 ho5-ho2 mah?  ChhiaN2 mng7 li2 eng7 siaN2  hoat?  Na7 m7 chai eng7 siaN2 hoat chiah u7 kong-hau7,  chhiaN2 li2 ia7 chiau3 chit e5 bok8-su e5 hoat-tou7 lai5 chhi3  khoaN3 cheh.   
Bok8-chia2 Ui7 IuN5 Pang3-sak SiN3-mia7
Ti7 Bi2-kok sai-pak hng e5 bou2 sou2-chai7, u7 chit8 e5  bok8-chia2 mia5 Nai7-jiN2-sun, kou3-siu2 chit8 tin7 toa7 iuN5- kun5.  I khia7 ti7 chit8 keng soe3 keng chhau2-chhu3.  Tu5  chit8 chiah lah8-kau2 i2-goa7 long2 bo5 pat8 e5 phoaN7.   
U7 chit8 ni5 tang thiN, thiN-khi3 ke3-thau5 leng2, iuN5- tiau5 phoa3 lau7 chin toa7 khang, loh8 toa7 seh lian5-lian5  saN jit8 ku2.  Nai7-jiN2-sun chin7 i e5 ti3-lat8, ka7 iuN5 pou2 tiau5,  kiaN liau2 in tang3-si2.   
Seh ke3 liau2-au7, Oe7-seng Beh8 Sian-siN lai5 sun5, sun5  kau3 hit sou2-chai7, khoaN3-kiN3 iuN5 bo5 siaN2-su7, kau2 khia7  ti7 seh tiong, chhin-chhiuN7 u7 sou2 khoa3-lu7.  Kau3 kut8  khui seh tui, kut8 kau3 kau2 khia7 e5 sou2-chai7, chiah  chhe7 tioh8 Nai7-jiN2-sun e5 sin-si.  M7 bian2 kong2, lang5  long2 chai i si7 siu pou2 iuN5-tiau5, po2-hou7 iuN5 e5 siN3-mia7  ti3-kau3 pang3-sak ka-ki7 e5 siN3-mia7.  I na7 bo5 kou3 iuN5 e5  siN3-mia7, ka-ki7 kho2-i2 bian2 si2.   
Ho2 e5 bok8-chia2, si7 thoe3 iuN5 pang3-sak siN3-mia7. (Iok- han7 10 : 11.)  Jin5-chu2 lai5 m7 si7 beh chhe-eng7 lang5, si7  beh hou7 lang5 chhe-eng7, koh pang3-sak siN3-mia7. (Ma2- thai3 20 : 28.)   
Bo5 Kong2 Chiu7 Beng5-pek8
Bou2 sou2-chai7 u7 chit8 e5 kau3-hoe7, ki5-tiong e5 kau3-iu2  hun choe3 nng7 phai3, tai7-ke i3-kian3 put-chi2 choe7 long2  boe7 hap8; sim2-chi3 saN oan3-hun7.  Ti7 Chu2-jit8-oh8 a2-si le2- pai3 e5 si5, Kah-phai3 na7 tai7-seng kau3 hoe7-tng5.  It-phai3  chiu7 long2 m7 jip8 khi3.  U7-si5 It-phai3 cha2 kau3, chiu7  Kah-phai3 saN iok m7 lai5.  U7-si5 kiam2-chhai2 nng7 phai3  long2 bo5 hu3.   
Jim7-chit--e5 chin iu-bun7, siong5-siong5 ui7 chit e5 su7  ki5-to2.  In-ui7 Thian-kok e5 hiaN-ti7, chun5 chit ho7 put- ho5 e5 sim, lai5 hian2-chhut chit ho7 hian7-siong7, kiam2  boe7 hou7 lang5 siong-sim mah?  
Chit8 jit8 u7 chhiaN2 chit8 ui7 chhut-mia5 e5 bok8-su lai5  ian2-kang2, ng3-bang7 nng7 phai3 oe7 ho5-ho2.  
 In-ui7 chhut-mia5 e5 bok8-su beh chu2-li2, sou2-i2 put- tek-i2 nng7 phai3 long2 tioh8 lai5.  Na7-si7 tit-tioh8 nng7 phai3  tang5 si5 chu7-chip8 si7 put-chi2 oh e5 su7.   
Chit e5 chhut-mia5 e5 bok8-su chiuN7 tai5, chiu7 hoat- chhut lang5 bo5 phah-sng3 e5 mng7-toe5 kong2, "Chu-kun  chai goa2 sou2 ai3 kong2 e5 toe5 mah?"  Tiap8-a2 ku2 u7  lang5 in3 kong2, "M7-chai." Bok8-su kong2, "Toe5 iau2 m7  chai, goa2 boe7 oe7 kong2."  Chhiu2 theh8 chheh choe3 i  khi3.  
Chai7-cho7 cheng3 lang5 toa7 ki5-koai3.  Te7 ji7 jit8 koh  chu7-chip8 iu5-goan5 mng7 chiau3 cheng5 e5 oe7.  Cheng3  lang5 tai7-seng ke3-bo5, sou2-i2 choe5 siaN in3 kong2, "Chai."  Bok8-su kong2, "I2-keng chai, mih-sai2 goa2 kong2."  chiu7 koh choe3 i khi3.   
Cheng3 lang5 chiu7 saN-kap gi7-lun7, bin5-a2-jit8 tioh8 iok  poaN3 kong2 chai, poaN3 kong2 m7 chai, kiam2-chhai2  thang tit-tioh8 khui i e5 kim chhui3, thang tit-tioh8  thiaN hit e5 ho2 gian5-lun7.   
Te7 saN jit8 ko2-jian5 chiau3 sou2 phah-sng3--e5.  In chiu7  in3 chiau3 sou2 ke3-bou5 --e5.  Bok8-su chiu7 kong2, "ChhiaN2  chai --e5 ka7 hiah e5 m7-chai--e5 kong2, goa2 m7 bian2 kang2- lun7."   
Cheng3 lang5 keng-ke3 chi2 saN pai2 bo5 khou2-khng3,  chhin-chhiuN7 u7 khou2-khng3, in hut-jian5 chhiN2-gou7,  tai7-ke ka-ki7 hoan2-hoe2 in e5 choe7.  Tui3 jin7 choe7 liau2,  tai7-ke chiu7 saN-kap ki5-to2, liam5-piN koe2 cheng5 e5 m7- tioh8.  Chit e5 chhut-mia5 e5 bok8-su, thang kong2 bo5  khou2-khng3, ia7 sit8-chai7 u7 khou2-khng3.   
Hai7 ! Chhin-chhiuN7 bou2 sou2-chai7, u7 choe7-choe7 kau3- hoe7, tui3 tah-loh8 oe7 tit-tioh8 chhut-mia5 e5 bok8-su,  thang khi3 khou2-khng3 i.  KhoaN3 Lo5-ma2 15 : 2.  Ka-  liap8-thai3 6 : 1-3 e5 ka3-si7.   
Bo5 Khau2-chai5 e5 Kau3-su7
Eng-kok u7 chit8 e5 kau3-su7 in-ui7 Chu2 put-chi2  jiat8-sim, kho2-sioh kong2 to7-li2 boe7 oe7 kek-tong7  thiaN e5 lang5.  Lang5 na7 khoaN3-kiN3 i chiuN7 tai5, chiu7 chin  iam3-chian7 i.  I e5 peng5-iu2 ka7 i kong2, "M7 bian2 tek- khak tam-tng thoan5-to7, koe2 pat8 hang7 e5 kang."  Kau3-su7 in3 kong2,  "Goa2 kong2 chit8 e5 kou3-su7 hou7 li2  thiaN.  Cha2 u7 chit8 e5 gin2-na2, beh eng7 chit8 te3 chha5  khek soe3 chiah chun5, chha5-thau5 thai3 teng7, to koh  tun, chit8-e7 bo5 soe2-ji7, chiu7 chhiu2 koah-tioh8, chiu7  hau2.  I e5 lau7-bu2 kin2-kin2 pau i e5 chhiu2, chiau3-kou3  hou7 i khun3.  Soe3-han3 gin2-na2 khek chun5 e5 sim ke3- thau5 chhiat, sui-jian5 khun3 khi3, hit te3 khek bo5  chiaN5 e5 chha5, iu5-goan5 ti7 i chhiu2 lai7.  Tiap8-a2 ku2 i e5  lau7-pe7 to3-lai5, khoaN3-kiN3 soe3-han3 gin2-na2 teh khun3,  chhiu2 iau2 theh8 chit8 te3 chha5-thau5, chiu7 ka7 i thiu  chha5 khi2-lai5, khek chiaN5 chit8 chiah chun5.  Kau3  gin2-na2 khun3 chhiN2, khoaN3-kiN3 cha7-jit8 e5 chha5, i2-keng  chiaN5 soe3 chiah chun5.  Peng5-iu2, chit e5 soe3 kou3-su7,  chin-chiaN3 pang-chan7 goa2 hun3 khi2 iong2-kam2 chin3- cheng5 ui7 Chu2 choe3 kang.  Goa2 sui-jian5 bo5 lou7-eng7,  ThiN Pe7 oe7 oan5-choan5 goa2 e5 oe7, kian-kou3 goa2 e5  kang-tiaN5."   
Bo5 Sin5 Tong2 Hoan2-hoe2 Koe2-piN3
Bi2-kok Khap Bi2 Sian-siN si7 chit8 e5 jiat8-sim ti7 Chu2  chhiong-moa2 Seng3 Sin5 e5 lang5.  U7 chit8 jit8 ti7 chit8 keng  toa7 hoe7-tng5 eng7 ki5-to2 e5 leng5-lek8 choe3 toe5-bak8.   
Kong2 to7-li2 tu2-a2 soah, u7 chit8 e5 bo5 sin5 tong2 e5 siau3- lian5 lang5, lai5 tui3 i kong2,  "Na7-si7 sian-siN sou2 kong2 si7  chin-sit8--e5, li2 e5 kau3-iu2 oe7 ui7-tioh8 chit8 e5 m7 si7  kau3-iu2 ki5-to2, hou7  i ti7 ji7-chap8-si3 tiam2-cheng lai7 hoan2- hoe2 koe2-piN3 sin3 to7-li2 mah?"  Khap --Sian-siN kong2.  "Goa2 oe7."  Siau3-lian5 lang5 kong2, "Na7 goa2 chhe7 chhut  chit8 e5 m7 sin3 e5 lang5, lin2 na7 thoe3 i ki5-to2, hou7 i ti7 ji7-chap8- si3 tiam2-cheng lai7 sin3 to7-li2, m7-tat8-na7 hit e5 lang5 choe3  kau3-iu2, lian5 goa2 ia7 tek-khak sin3-hok8."  Khap--Sian- siN kong2, "Ho2, chhiaN2 kong2 chhut hit e5 lang5 e5  mia5-ji7."   
Siau3-lian5 e5 khoaN3-kiN3 Khap--Sian-siN an2-ni eng3- un2, put-chi2 kiaN, thun-thun thou3-thou3 siuN7-siuN7 leh  chiu7 kong2, "Chit tiap8 bo5 tu2-hap8 e5 lang5, theng3-hau7  khah theng5 goa2 tek-khak ka7 li2 kong2."  Khap-- Sian-siN kong2, "Chin ho2, ki3-jian5 bo5 lang5, chhiaN2 ui7  li2 ki5-to2."   
Tui3 an2-ni sian-siN to3-tng2 chhiaN2 cheng3 kau3-iu2 eng7  sim-sin5 kap seng5-sit8, ti7 Chu2 e5 bin7-cheng5 pek-chhiat  khun2-kiu5, choan-bu7 hou7 hit e5 bo5 sin5 tong2 e5 siau3-lian5  lang5 kin2-kin2 hoan2-hoe2 koe2-piN3.   
Hit e5-hng siau3-lian5 lang5 sim-lai7 hut-jian5 khi2 kau- chian3.  Sou2 siu7 e5 io5-tang7, chhi3-kek put-chi2 beng2-liat8,  ti3-kau3 bo5 hoat-tou7 thang an-cheng7, oh-tit khun3.  Te7 ji7 jit8 cha2-khi2 chiah8 pa2 liau2, kau3 chha5-chhiuN2  chhin sin ka-ki7 phoa3 chha5, ng3-bang7 oa2-kho3 chit8 e5  lai5 boe7 ki3-tit cheng5 mi5 e5 su7, na7-si7 i e5 nau2-tiong tui3  chit e5 su7 si5-si5 kiau2-jiau2, siuN7 kong2, "Chit e5 Seng3- keng si7 chin--e5 a2-bo5?  Na7 si7 kau3-tou5 sou2 sin3 si7 chin,  chiu7 goa2 so2 sin3 --e5 kiaN-liau2 bo5 kian-kou3."   
Tiap8-a2-ku2 koh kong2, "Goa2 sin3 chit e5 to7-li2 si7  chin --e5, goa2 chai tiaN7-tioh8 si7 chin--e5."  Tui3 an2-ni  chiu7 khi2-sin kau3 Khap Sian-siN e5 sou2-chai7, hoan2-hoe2  oan3-hun7 ka-ki7 i2-cheng5 e5 m7 sin3, soa3 chhiaN2 i chhut- lat8 khun2-kiu5, thang tit-tioh8 sia3-bian2 choe7.  Ti7 bo5 kau3  chap8-ji7 tiam2 cheng e5 si5, oa2-kho3 Seng3 Sin5 e5 leng5-lek8,  kap Khap Sian-siN jiat8-sim e5 ki5-to2, siau3-lian5 lang5  sim-lai7 te7-it beng2-liat8 e5 chian3-cheng chiah peng5-an,  soa3 tit-tioh8 ti7 Chu2 e5 thiaN3 e5 lai7-bin7.   
Tui3 hit si5 chit e5 siau3-lian5 lang5 ti7 Chu2 e5 hoe7-tiong,  choe3 chit8 e5 iong2-kam2 e5 choe3 kang lang5.  
Chhut-mia5 e5 Bok8-su
Su Khap-li7 Sian-siN, si7 chhut-mia5 e5 bok8-su lai5  Tiong-kok thoan5 to7-li2.  Lun7 i hoan2-hoe2 koe2-piN3 e5  cheng5-keng2 khiok oe7 sia2 put-chi2 kan2.  I e5 hiaN khi3  oh8-tng5 thak8 chheh, ti7 hia sin3 bat Ki-tok.  I chiu7  sia2 phoe siong5-se3 kong2 sin tit-tioh8 e5 khoai3-lok8.   
Khap-li7 thak8 liau2 phoe, sim-sin5 toa7 tin2-tang7, ti7  chiah8 png7-thiaN, nng7 chhiu2 chhah ti7 te7-a2 kiaN5 lai5  kiaN5 khi3.  U7 chit8 e5 choe3 kang--e5 khoaN3-kiN3 i chit ho7  khoan2, liam5-piN ka7 i e5 lau7-bu2 kong2,  "Khap-li7 tek- khak u7 iu-bun7 e5 su7, boe7 oe7 an-sim."  I e5 lau7-bu2  kio3 i lai5, mng7 kau3 chin siong5-se3.  Khap-li7 chiong  phoe hou7 i e5 lau7-bu2 khoaN3 kong2, "Goa2 bo5 siuN7 kau3  chit e5 kong-keng2, sit8-chai7 oh beng5."  Kong2 liau2 chiu7  lau5 bak8-sai2.  I e5 lau7-bu2 an-ui3 i kong2, "Ia5-sou kiam2  m7 si7 ban7 lang5 e5 kiu3-chu2 mah?  I ti7 khou2 e5 sip8-ji7-ke3  ia7 thoe3 li2 si2, ia7 thoe3 goa2 si2."  Khap-li7 liam5-piN hoaN- hi2 hian2-chhut ti7 i e5 bin7, hui-siong5 e5 khoai3-lok8, hit  ho7 e5 khoai3-lok8, chit-si3-lang5 bo5 boe7 ki3-tit.   
Au7-lai5 ti7 Tiong-oh8 Toa7-oh8 pit-giap8, koh ti7 I-hak8  pit-giap8.   
Bo5 lun7 tah-loh8 chit keng oh8-tng5 tang5-phoaN7 e5  lang5 bo5 m7 chun-keng3 i, siong5-siong5 ti7 Khap-li7 e5 bin7- cheng5, m7 kaN2 kong2 phaiN2 oe7.  PhaiN2 e5 gin2-na2 khoaN3- kiN3 i, ka-ki7 kian3-siau3, ka-ki7 iok-sok.  Su Kun pit- giap8 liau2-au7, lai5 Tiong-kok thoan5 to7 li7, toa7 tit-tioh8  kong-hau7.   
Chin Bok8-su
Sai3 Liap8 Bok8-su chit8 jit8 chhut goa7-bin7 thoan5 to7- li2, khi3 tham3 chit8 e5 lau7 kau3-iu2, khoaN3-kiN3 i phoa3-piN7  koh song3-hiong, hou7 lang5 thang kho2 lin5.  Sai3 Liap8  sui5-si5 chiong te7-a2 sou2 toa3 e5 chiN5 sang3 i, chiu7 li7-piat8.   
Sat-tan3 ti7 i sim-lai7 kong2, "Li2 chaiN2-iuN7 hiah gong7,  chiong chiN5 hou7 --lang5, chaiN2-iuN7 oe7 che7 chhia.  Li2 siu7  chhia-cham7 hou7 li2 bian2 phio3 mah?"  Sai3 Liap8 sim-lai7  kong2, "Goa2 si7 Chu2 e5 lou5-pok8, kin-a2-jit8 beh choe3  Chu2 e5 kang, Chu2 tek-khak ka7 goa2 an-pai5."  Tui3  an2-ni na2 kiaN5 na2 ki5-to2.  Kau3 ti7 chhia-cham7, tu2-tioh8  chit8 e5 lau7 peng5-iu2, tui3 pat8 ui7 to3-lai5 pun2 kok.  Tai7-ke  tun3 chhiu2 kiaN5 le2 liau2, peng5-iu2 tui3 Sai3 Liap8 kong2, "Ti7  goa2 sim-lai7 u7 soe3-a2 siaN kong2, tioh8 sang3 li2 chit8 e5  kim-pong7." (iok tat8 chap8-ji7 khou).  Sai3 Liap8 kong2, "O- lo2 Chu2, kam2-sia7 ThiN Pe7."  Sui5-si5 chiong tng si5 e5  keng2-hong2, siong5-se3 kong2.  Peng5-iu2 kong2, "Goa2 in-ui7  chun-than3 Chu2 e5 beng7-leng7 ti7 chit ho7 toe7-pou7 pang- chan7 li2, sou2 tit-tioh8 e5 hok-khi3 pi2 li2 koh khah choe7."   
Che kiam2 m7 si7 pang-chan7 lang5, chiu7-si7 chioh hou7  Chu2 e5 chin pin5-ku3 mah?   
Jit8-chi2 Ku2-tng5 Sou2 Tit e5 Hau7-giam7
Se-lek8 chit-chheng kau2-pah chap8-saN ni5, Bi2-kok  Chhek Pou3-bun5 Bok8-su ti7 Sou-kek-lan5 e5 Lek-teng  siaN5 thoan5-to7, tak8 jit8 u7 lak8 chheng goa7 lang5 thiaN  to7-li2, ia7 u7 kui2-na7 ui7 e5 siau3-lian5 sin3-tou5 pang-chan7  chu7-hoe7 e5 su7.  Chit jit8 soaN3 hoe7 e5 si5, Bok8-su tu2-tioh8  chit e5 saN-chap8-poeh ni5 cheng5, thiaN i kong2 to7-li7 e5  lau7 sian-siN, ka7 i chheng2-an.  Bok8-su boe7 jin7-tit si7  sim2-mih lang5.  Lau7 Sian-siN kong2, "Chit8-chheng  poeh-pah chhit-chap8-gou7 ni5 chap8-it geh8 chap8-poeh  jit8, goa2 bat ti7 bou2 sou2-chai7 thiaN li2 thoan5 to7-li2, toe5- bak8 ti7 Ma2-thai3 5 : 20.  Ti7 hit si5 siu7 toa7 kam2-tong7,  goa2 sin3 chiu7 tit-tioh8 kiu3 un.  Bok8-su chha5 ku7 e5 jit8- ki3 phou7, ko2-jian5 bo5 chho3.   
Theng5 tiap8-a2 ku2, hit e5 Lau7 Sian-siN toa3 i e5 soe3 kiaN2  kau3 Chhek Bok8-su e5 bin7-cheng5 kong2, "Che si7 goa2  te7-it soe3-han3 e5 kiaN2, kin-ni5 chap8-kau2 he3, teng2 le2-pai3  saN pai2 thiaN Bok8-su li2 e5 to7-li2, chiu7 siu7 kam2-tong7,  chiong ka-ki7 kau hou7 Ia5-sou, goa2 iau2 u7 gou7 e5 gin2-na2  long2 i2-keng kui Chu2, ki5-tiong u7 chit8 e5 i2-keng khi3  goa7-kok thoan5 to7-li2 lah."   

Kong2 e5 si5 chap8 hun e5 hoaN-hi2.  Chhek Bok8-su koh  khah hoaN-hi2, sou2-i2 sia2 phoe chiuN7 po3, hou7 lang5 chai  i saN-chap8-poeh ni5 cheng5, chaiN2-iuN7 chhoa7 chit lang5  kui Chu2, i2-au7 sou2 tit-tioh8 e5 hau7-ko2.  Chiau3 Thoan5- to7 e5 chheh 11 : 1 kong2, "Li2 tioh8 chiong cheng2-chi2  he7 ti7 chui2-bin7, jit8-chi2 ku2-tng5 tek-khak u7 sou2 tit- tioh8."  Ia7 cheng2-chi2 chai7 ti7 lang5, hoat ge5 kiat chi2  chai7 ti7 Siong7-te3.  Goa2 na7 chin7-tiong e5 sim oa2-kho3  Chu2 thoan5 to7-li2, jit8-chi2 kau3 ku2 tek-khak u7 sou2 tit- tioh8.   
Kau2-chap8 He3 e5 Hu7-jin5-lang5 Kui Chu2
Ti7 SoaN-tang Chiu-chhoan e5 toe7, u7 chit8 ui7  lu2 kau3-su7, siN3 Sin3, siong5-siong5 loh8 hiuN-sia7 kong2 to7- li2, hou7 lu2 kau3-iu2 thiaN.  Chit8 pai2 tu2-a2 kong2 soah,  hut-jian5 chit8 e5 lau7 hu7-jin5-lang5 jip8--lai5, khiau-ku,  jiau5-bin7, sng-seh moa2 thau5-khak.  Sui si7 kun7 kau2- chap8 he3, i e5 bak8-chiu iau2-ku2 kng.  Chiau3 Tiong-kok  e5 le2, i mng7 Sin3 Lu2 kau3-su7 joa7-choe7 he3?  Tui3 tah-loh8  lai5?  U7 siaN2 tai7-chi3?  Sin3 Kau3-su7 long2 bo5 ki5-koai3, chit8  hang7 chit8 hang7 ka7 i kong2.   
Chit e5 lau7 toa7-niu5 long2 be7 bat thiaN-kiN3 hok-im,  thau5 pai2 chhin-chhiuN7 thiaN boe7 hiau2-tit.  Lu2 kau3- su7 chiu7 ka3 i liam7 chit8 ku3 "Siong7-te3 thiaN3 goa2," koh  kong2-beng5 hou7 i thiaN.  Khi2-thau5 i chhin-chhiuN7 bo5  toa7 sin3-hok8.   
Kau3 jit8-tau3 to3-khi3 ke-nih8, e7-pou koh-chai3 lai5, iu5- goan5 si7 liam7 hit ku3.  Beh kiaN5 e5 si5, oat8-tng2-sin  kong2, "Li2 ka3 goa2 liam7 hit ku3, si7 sit8 oe7 mah?"  Kau3- su7 in3 kong2, "Si7 sit8 oe7."  Chit e5 lau7 toa7-niu5 kiaN5  kau3 mng5 khau2, koh liam7 "Siong7-te3 thiaN3 goa2," koh  mng7 kau3-su7 kong2,  "Li2 it-teng7 chai che si7 sit8 oe7  mah?"  Kau3-su7 chhiat-chhiat kong2, "Si7 sit8 oe7."   
Ke3 kau3 si3 geh8, kau3-su7 koh khi3 hit e5 hiuN-sia7 e5 si5,  hit e5 lau7 toa7-niu5 lai5 chheng2-an, iu5-goan5 hoaN- hoaN hi2-hi2 kong2, "Siong7-te3 thiaN3 goa2, goa2 chin sin3- hok8."  I thiaN-kiN3 Hok-im, hit iuN7 e5 jiat8-sim, ti3-kau3  kap kau3-su7 saN-thiaN3 boe7 pang3-li7, m7 kheng2 to3-khi3  ke-lai7.   
Kau3 chhiu-thiN Sin3 Kau3-su7 te7 saN pai2 kau3 hit e5  hiuN-sia7.  Toa7-niu5 chhiaN2 kau3-su7 kau3 i e5 ke, khoaN3  in mng5-khau2 chin choe7 lang5, toa7-kiaN2 i2-keng chhit- chap8-saN he3, ia7 bat to7-li2 e5 chu-bi7.  Sin3 Kau3-su7 ti7 i e5  hng5-lai7 chhoa7 cheng3 lang5 le2-pai3.  ThiaN to7-li2 e5 chin  choe7, ia7 long2 an-cheng7, na7-si7 long2 liah8 choe3 lau7-toa7  niu5 si7 siau2, in-ui7 i chap8-chap8 kong2,  "Siong7-te3 thiaN3  goa2."  I sim-lai7 e5 khoai3-lok8 kong2 boe7 chin7.   
Kau3-su7 kong2, chin thang ng3-bang7 Siong7-te3 chioh  kau2-chap8 he3 e5 lau7 lang5, ti7 hit e5 hiuN-sia7 khui thoan5- to7 e5 mng5.   
Cheng2-chi2 Cha2-oaN3 Tek-khak Siu-seng5
Hoat-kok bou2 e5 thoan5-to7 sian-siN, chit8 jit8 ti7 Thou2- liong5 e5 sou2-chai7 pun chheh.  U7 chit8 e5 peng mng7 kong2,  "Chheh-tiong sou2 ki3 e5 si7 sim2-mih su7?" In3 kong2,  "Siong7-te3 e5 oe7."  Peng kong2, "Goa2 beh chit8 pun2,"  chiu7 hou7 i.  Bo5 phah-sng3 kau i e5 chhiu2, pah iuN7 e5  me7 chhio3, kong2, "Chit e5 mih8 choe3 chiah8 hun-choa2  put-chi2 ho2."  Thoan5-to7 --e5 i2-keng hou7 --i, boe7 koh tho2  to3-tng2, na7-si7 sim-lai7 kan-khou2 peh-pak, un5-un5-a2 kiaN5  chiu7 to3-khi3.   
Te7 ji7 ni5, koh kau3 Hoat-kok tiong-kai3, ti7 jit8-am3  beh hioh e5 si5, khoan3-kiN3 kheh-tiam3 goa7 u7 chit8 kun5  e5 lang5, ui7-tioh8 tu2-a2 si2 e5 peng ai-siong.  I e5 lau7-bu2  kong2,  "Goa2 e5 kiaN2 ti7 chian3-toe7 siu7 siong to3-lai5 ke- nih8 si2, na7-si7 goa2 hui-siong5 e5 peng5-an, in-ui7 i hou7  goa2 kap i e5 pe7 toa7-toa7 hoaN-hi2."   
Thoan5-to7 --e5 kong2, "Goan7 mng7 i e5 siong5-se3."  I e5  lau7-bu2 kong2, "Goa2 e5 kiaN2 u7 soe3 pun2 Seng3-keng, toa3  ti7 i e5 sin-khu, siong5-siong5 tui3 hit tiong-kan, toa7 tit- tioh8 peng5-an."  Thoan5-to7 theh8 lai5 khoaN3 i, khoaN3- kiN3 si7 chit8 pun2 Sin-iok, thau5 chap8-gou7 tiuN i2-keng  thiah-khi3, phe5 e5 lai7-bin7 ki3 ku7 ni5 ti7 Thou2-liong5 tui3  bou2 thoan5-to7 e5 chhiu2 siu7--lai5, khi2-thau5 khoaN3 khin,  au7-lai5 thak8 i, koh sin3 i, lou7-be2 tit-tioh8 kiu3-un.   
Thoan5-to7 e5 khoaN3-kiN3 tit-tioh8 chheh e5 sou2-chai7 kap  jit8-ki5, chiu7 chai chit pun2 chheh si7 tui3 i e5 chhiu2 lai5  tit-tioh8--e5.  SiuN7-khi2 tng ni5 e5 iu-bun7 peh-pak, liam5- piN hou7 hoaN-hi2 khoai3-lok8 thun-chiah8--khi3.   
Seng3-keng kong2, "Lang5 choe3 ho2, na7 bo5 pin5-toaN7,  si5 kau3 tek-khak beh siu-seng5."  Chit e5 oe7 chin- chiaN3 bo5 khang-khang.   
HiaN-ti7 SaN ThiaN3 SaN Chhin
Ti7 Eng-kok pak-piN, u7 chit8 ui7 bok8-su, siN3 Put8  mia5 Iok-han7, choe7-choe7 ni5 choe3 chit8 keng soe3 kau3- hoe7 e5 bok8-su.  Ti7 chit8-chheng chhit-pah chhit-chap8  ji7 ni5, Lun5-tun chit e5 toa7 kau3-hoe7, chhiaN2 i kau3 in  hia choe3 bok8-su.  I chiu7 eng3-un2, chiu7 soan-pou3 si5- chit, chiong i e5 chu-chheh mih-kiaN7 khi3-ku7 heng5-li2,  chng he7 chhia lai7, pi7-pan7 beh khi2-sin.   
Beh kiaN5 e5 si5, kau3-iu2 ka7 i ui5-lui5 bak8-sai2 lau5 kau3  moa2 bin7, kiu5 i koh tiam3 teh m7 thang li7-khui.  I e5  bou2 kong2, "Iok-han7 ah, Iok-han7 ah, goa2 khoaN3 an2- ni jim2 boe7 tit ke3."  Tiong-hu in3 kong2, "Goa2 ia7 jim2  boe7 ke3, lan2 m7 bian2 khi3 Lun5-tun."  Chek si5 chiu7  chiong chhia e5 mih8 sia3--loh8--lai5.  Kau3-iu2 hoaN-hi2 kau3  boe7 kou3-tit, au7-lai5 toa7 siu7 kam2-tong7, tit-tioh8 Seng3- Sin5 e5 pang-chan7, choe3 chit8 siu2 o-lo2 e5 si.   
Bak8-chhiuN7 Eng5-kng Chu2
U7 chit8 e5 TiuN bak8-chhiuN7 si7 keng3-khian5 e5 sin3-to5,  ti7 kau3 goa7 choe3 kang, put-chi2 siu7 khun2-pek, bo5 lun7  siaN2 si5, tang5 choe3 kang e5 lang5 na7 khoaN3-kiN3, chiu7  chhio3 i, me7 i, bu2-ban7 hi3-lang7 i.   
U7 chit8 pai2 in khoaN3-kiN3 i kong2, "Koh lai5 ah, lau7  kam-tok ah,"  koh hi3-hang7 kau3 chit8 khun3-a2-pa2.   
Bak8-chhiuN7 chha-put-to boe7 oe7 thun-lun2, chiu7  bih ti7 kui7-lai7, thi5-khau3 kiu5 Chu2 pang-chan7 i iaN5  chit e5 khun2-pek.  Ki5-to2 liau2, hut-jian5 siuN7 Seng3-keng7  kong2, "Li2 tioh8 chin7-tiong kau3 si2, Goa2 tek-khak hou7  li2 eng2-oah8 e5 bian2-liu5."  SiuN7 liau2 liam5-piN ke-thiN  sin e5 lat8, to3-lai5 kau3 kang-tiuN5.  In koh siat-tok8.  TiuN bak8-chhiuN7 kong2, "Goa2 boe7 oe7 koh thun-lun2."  In kong2, "Boe7 thun-lun2, beh siaN2-su7?  Kiam2 si7 beh  phah goan2 mah?  TiuN bak8-chhiuN7 kong2, "Si7, tok8- tok8 goa2 e5 phah-hoat, lin2 boe7 hiau2-tit.  Tak8 pai2 tu2- tioh8 lin2 khui chhui3 me7, goa2 chiu7 khui chhui3 kong2  to7-li2."  Tui3 an2-ni kong2-khi2 hok-im.  Bo5 ku2 choan5  tiuN5 e5 choe3 kang lang5, hoan2-hoe2 koe2-piN3, sin3 Chu2.  
Chian2 Phio3--e5 Bo5 KiaN Me7.
Ti7 Niu2-iok siaN5 u7 chit8 e5 chhia-cham7, kui-ku2 kek8  ki5 giam5-kim3, hoan7-na7 beh tui3 hit e5 cham7 chiuN7  chhia--e5, tek-khak tai7-seng boe2 chhia-phio3, au7-lai5 ti7  toa7-thiaN theng3-hau7, chiah tui3 soe3 mng5 chhut--khi3.  ke3 giam7 phio3 --e5 chiah chun2 i chiuN7 chhia.   
Tang-kui3 lang5 choe7-choe7 eng7 phio3 he7 ti7 pou3-te7-a2,  u7 si5 he7 ti7 saN pau e5 lai7-bin7, ia7 u7 e5 khoaN3-khin giam7  phio3 e5 kui-ku2.  Chhia lai5 e5 si5, cheng3 lang5-khek  chit8 choe5 chiuN7 chhia. In-ui7 chhe7 phio3 bo5 li7-pian7  siu7 choe7-choe7 kiaN-hiaN5, koh tah boe7 tioh8 chhia --e5  ia7 bo5 chio2.   
Tng hit si5 sui-jian5 kiu5 cheng5 kong2, "Goa2 i2-keng  u7 phio3, put-ko3 he7 ti7 pau lai7, beh theh8 chin hui3-khi3,  chhiaN2 pang3 goa2 ke3--khi3."  Na7-si7 bo5 lun7 chaiN2-iuN7  kong2, chian2-phio3--e5 long2 m7 thiaN, tek-khak beh  khoaN3 phio3 chiah beh soah.  Tui3 an2-ni chian2 phio3--e5  siong5-siong5 hou7 lang5 oan3-hun7.  U7 si5 lang5 khng3 i  kong2, "ChiuN7 chhia e5 lang5 long2 tek-khak u7 phio3,  mih-sai2 tioh8 tak8 e5 giam7 lai5 tam-gou7 kang-hu, lai5  siN-khi2 lang5 e5 oan3-hun7?  Sin3 goa2 e5 oe7 ia7 thang seng2 tam7-poh8-a2 kang kiam2 bo5 ho2 mah?"  Chian2-phio3 e5  in3 kong2,  "Goa2 put-koan2 lang5 u7 oan3-hun7 a2 bo5 oan3- hun7, goa2 chi2 u7 beh chiau3 kui-ku2, chin7 pun2-hun7,  hou7 chong2-pan7 hoaN-hi2."   
U7 joa7-choe7 sin3-tou5, in-ui7 hou7 lang5 hoaN-hi2,  chiu7 ui5-poe7 to7-li2, sun7-than3 su-i3 choe3 tai7-chi3, boe7 ki3- tit thiN-teng2 u7 chit8 ui7 toa7 Chu2-chaiN2, teh lun7 lan2 e5  tioh8 m7 tioh8, teng7 lan2 e5 po3-siuN2 heng5-hoat8, kiam2  thang poe7 i khi3 chiap hiah e5 bo5 lou7-eng7 e5 mia5-siaN  mah?   

