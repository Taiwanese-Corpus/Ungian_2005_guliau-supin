ThiN-kng cheng5 e5 Loan5-ai3 Kou3-su7
Khou2 Hui7-Chong
It
SiuN7 beh loan5-ai3, siuN7 kah kiong5-beh khi2-siau2 ah.  Ui7 tioh8 beh loan5-ai3, goa2 i2-keng ti7 sim-koaN lai7 koat-teng7, beh iong7 goa2 sin-khu lai7-te2 siong7 boe2-a2 e5 chit8-tih hoeh lai5 tui-kiu5.  Che si7 in-ui7 goa2 siong-sin3, chi2-iu7 thau3-koe3 loan5-ai3 chiah e7-tang3 lai5 kiaN5-chhut ka-ki7 bah-the2 kah cheng-sin5 siong7 peng7-tiong7 e5 ui5-it chit8-tiau5 lou7 lai5. Goa2 m7-kaN2 kong2 che si7 chit8-chiong2 ki5-chek.  M7-koh che khak-khak-sit8-sit8 si7 ui5-it e5 chit8-tiau5 lou7.  Si7 an2-choaN2 goa2 beh an2-ne kong2 leh, che si7 in-ui7 chi2-iu7 loan5-ai3, chiah e7-tang3 hou7 goa2 ti7 hiah-nih toa7 e5 se3-kai3 tiong, khi3 bio5-hoe7 chhut goa2 sou2 tui-kiu5 e5 bou2 chit8-tiam2 lai5, ma7 si7 in-ui7 loan5-ai3, chiah e7-tang3 hou7 goa2 lai5 oe7-chhut hou7 goa2 chin moa2-i3 e5 ui5-it chit8-tiau5 soaN3 lai5. Na7-si7 ui3 chit-e5 kak-tou7 lai5 khoaN3, loan5-ai3 si7 chit8-chiong2 ki5-chek ma7 si7 e7-sai2.  M7-koh ti7 chia leh kap li2 khai-kang2 e5 tong5-si5, goa2 it-teng7 ai3 chhiaN2 li2 m7-thang gou7-kai2 chit8-kiaN7 tai7-chi3, ti7 jin5-seng pah-thai3, chhian-chhian-ban7-ban7 lang5 e5 tiong-kan, goa2 choat8-tui3 si7 chit8-e5 peng5-hoan5, be7 in2-khi2 lang5 chu3-i3 e5 bo5-mia5-sio2-chut8--a. Sou2-i2, ti7 chia goa2 siuN7 beh ka7 goa2 sou2 keng-giam7 e5, iah-si7 goa2 sou2 siuN7 koe3 e5 chit8-koa2 tai7-chi3, bo5 chhau3-toaN7, ia7 bo5 oai-khiok, tauh8-tauh8-a2 lai5 kong2 hou7 li2 thiaN.  Li2 iah si7 pat8-lang5 e5 cheng5-heng5, goa2 tong-jian5 si7 bo5 kong2 kai3 chheng-chho2, m7-koh tui3 goa2 ka-ki7 lai5 kong2, loan5-ai3 e5 khai-si2 chong2-si7 chin chhi-chham2 e5. 
Goa2 siuN7 chha-put-to si7 ti7 goa2 chap8-hoe3 e5 si5-chun7, u7 chit8-kang, goa2 ti7 gun2 chng-kha e5 chhu3 e5 chhek-a2-tiaN5 khoaN3 tioh8 chit8-chiah u7 hoe2-ang5 ke-koeh e5 ke-kak, tut8-jian5 kan, i2 chiaN5 beng2 e5 chu-se3 lai5 tian2-khui I chit8-peng5 e5 sit, iong7 I u7 jiau2 e5 kha hiau-pai e5 tah8 ti7 chhek-a2-tiaN5 e5 thou2-te7 teng2-koan5. Chu3-i3 ka7 khoaN3, goa2 chiah hoat-hian7, I po2-chhi5 kang7 chit8-e5 chu-se3, chiam7-chiam7 leh pek-kin7 chit8-chiah leh tok bi2, khoaN3 khi2-lai5 un-sun7 ji5-chhiaN2 peh8-siak-siak e5 ke-bu2.  Lau2-sit8 kong2, goa2 peng7 m7-si7 chit8 khai-si2 to7 chun5-sim siuN7 beh ka7 khoaN3 hiah siong5-se3, chi2-si7 chin tu2-ho2, ke-kak beh thau-chiah8 ke-bu2 e5 chit-bou7, bo5-tiuN-bo5-ti5 to7 in3 ti7 goa2 e5 bak8-chiu lai7.  Put-koan2 ju5-ho5, hit chiah ke-kak na2-chhiuN7 leh tian2-si7 I lam5-seng3 e5 khi3-phai3, lu2-lai5-lu2-oa2 ui3 ke-bu2 hia khi3.  I thau5-khak teng2-koan5 ang5-sek e5 ke-koeh ma7 chhin-chhiuN7 chhiong-hiat kang7-khoan2, khia7 tit8-tit8 ji5-chhiaN2 ang5 ki3-ki3.
Goa2 siuN7 ti7 hit-khoan2 e5 chong7-hong2 chi ha7, m7-si7 kan-taN ke nia7-nia7, to7-si7 lang5 ma7 si7 e7 bin7-ang5-bah-thiau3. M7-koh chhiaN2 li2 m7-thang chhio3 goa2, ma7 m7-thang kong2 goa2 sam-pat.  Goa2 si7 chiok jin7-chin leh kong2 chit toaN7 kou3-su7 hou7 li2 cho3 chham-kho2. Oe7 kong2 to2 tng2-lai5, hit chiah ke-bu leh, kui seng-khu choe3 chit8-thoan5, chhin-chhiuN7 oan5-choan5 sun7-hok koan5-ui kang7-khoan2, siuN7 beh chau2 tan7-si7 iu7-koh chau2 be7 khui hit-khoan2 heng5. Tng ke-kak i2 phiau-phiat e5 chu-se3 an5-an5 liah8 tioh8 ke-bu e5 am7-a2-kun2, chun2-pi7 beh thiau3 khi3 ke-bu e5 kha-chiah-phiaN e5 si5-chun7, ke-bu2 na2-chhiuN7 piaN3 seN3-mia7 ui3 ke-kak e5 chhiu2-thau5 kiaN5 chhut-lai5. Si7 an2-choaN2 ke-bu2 beh chau2 li7-khui ke-kak leh?  Che si7 chiok kan2-tan e5 li2-iu5 e5 ma3, I ia7 boe7-hiau2 tui3 ke-kak kong2 beh iah si7 m7, tong-jian5 chi2-ho2 iong7 heng5-tong7 lai5 piau2-si7 I e5 thai7-tou7.  Ti7 chit e5 si5-chun7, ke-kak si7 lu2-lai5-lu2-iong2, I tioh8 na2-chhiuN7 chiN3, koa3 poe koa3 cheng5 jiok ti7 ke-bu2 e5 au7-piah bin7. Jian5-au7, iong7 pi2 cheng5 chit8-kai2 koh khah hiong5, khah beng2 e5 thai3-se3 thiau3 khi3 ke-bu2 e5 kha-chiah-phiaN teng2-koan5.  Kiat-ko2 ju5-ho5 leh?  Thau5-tu2-a2 iah siuN7 beh soan e5 ke-bu2, chit kai3 soah oan5-choan5 hong3-khi2 te2-khong3 kang7-khoan2, chiong i e5 seng-khu pang3 hou7 ke7-ke7, chhin3-chhai2 ke-kak khi3 ah. In koh lai5 e5 heng5-ui5, bo5 su-iau7 goa2 ke kai3-soeh ah, siuN7 beh kong2, tan7-si7 ma7 bo5 su-iau3 koh kong2 ah. Toh ti7 chit-e5 si5-chun7, goa2 hiong5-hiong5 khi3 siuN7 tioh8 lan2 lang5 e5 chit8-koa2 tai7-chi3 lai5. Lang5 chit8-kang-kau3-am3 long2 ai3 kek chit8-e5 seng3-jin5 e5 bin7 lai5 chhu2-li2 seng-oah8 siong7 e5 tai7-chi3, m7-si7 kou2-phio3, tioh8 si7 seng-li2, iah bo5 tioh8 si7 kong-si e5 chiong2-chiong2, kong2 hiah che7, kiat-kiok8, na7 m7-si7 ui7 tioh8 beh hiang2-siu7 loan5-ai3 khui-hoe kiat-ko2 chit-e5 te2-te2 e5 si5-kan, goa2 siuN7 lang5 si7 be7 hiah-nih8-a2 phah-piaN3 e5.  SaN2-mih8, li2 kong2 goa2 e5 siuN7-hoat chin loan7 lai5?  Kong2 khi2-lai5 chin phaiN2-se3, goa2 si7 chit8-e5 chin bo5-liau5 e5 lang5 bo5 m7-tioh8, goa2 ti7 chit8-khai-si2 toh8 ka7 li2 kong2-koe3, ma7 ka7 li2 iok-sok koe3.  Goa2 chi2-si7 ka7 goa2 siuN7 tioh8 e5 chit8-koa2 gou7-si3-saN e5 tai7-chi3, oan5-oan5-choan5-choan5 lai5 kong2 hou7 li2 chai-iaN2.  Ui3 chit-ma2 khai-si2, li2 ke3-siok thiaN goa2 kong2 loh8 khi3, li2 kho2-leng5 e7 lu2-lai5-lu2 kam2-kak goa2 chin bo5-liau5 chin loan7-lai5.  Sui-jian5 kong2 goa2 m7-si7 chit8-e5 chin khiau2 e5 lang5, m7-koh goa2 ma7 chai-iaN2 li2 kho2-leng5 e7 an2-ne khoaN3 goa2.  Tan7-si7 put-koan2 li2 an2-choaN2 lai5 khoaN3-thai7 goa2, long2 si7 li2 e5 chu7-iu5, goa2 si7 bo5 hoat-tou7 lai5 ka7 li2 kai2-pian3, kam2 m7-si7 leh?  In-ui7 goa2 chai-iaN2 li2 
 
choat8-tui3 bo5 kho2-leng5 siong-sin3 kong2 goa2 u7 hoat-tou7 lai5 chou2-chi2, iah si7 khin-khin-sang-sang lai5 cho2-iu7 li2 e5 i3-chi3.  Li2 mng7 kong2 goa2 e5 i3-chi3? Chin phaiN2-se3, goa2 peng7 m7-si7 chit8-e5 loa7 u7 i3-chi3 e5 lang5.   Beh an2-choaN2 kong2 leh, che si7 in-ui7 goa2 u7 seng chun-tiong7 pat8-lang5 i3-kian3 e5 sip8-koan3.  Tan7-si7, ma7 si7 in-ui7 siuN7 chun-tiong7 pat8-lang5 i3-kian3, soah hou7 goa2 piN3-choe3 kong2 bo5 i3-chi3 kang7-khoan2 khi3 ah. Goa2 chiok siuN7 beh ka7 goa2 si7 an2-choaN2 sit-khi3 i3-chi3 e5 kou3-su7 lai5 kong2 hou7 li2 thiaN, m7-koh na7 koh kong2 loh8 khi3, lan2 e5 kou3-su7 toh8 kong2 be7 soah ah.  Sou2-i, goa2 siuN7 lan2 siong7 ho2 lai5 ke3-siok lan2 ke-kak kap ke-bu2 e5 oe7-te5.  Oe7 koh kong2 tng2-lai5, ti7 goa2 kap li2 kong2-oe7 e5 tiong-kan, li ma7 eng3-kai e7-tang3 liau2-kai2, ki5-sit8 goa2 iah bo5 oan5-choan5 song3-sit i3-chi3. Lau2-sit8 kong2, goa2 ma7 bo5 hi-bang7 goa2 si7 bo5 i3-chi3 an2-ne leh seng-oah8.  Sou2-i2 goa2 beh pai3-thok li2 e7 ki3 leh kong2, siong7 chio2 goa2 ma7 sio2-khoa2-a2 iah u7 chit8-tiam2-a2 i3-chi3. 
Ho2, lan2 koh tng2-lai5 ke e5 oe7-te5.  Ke-kak kap ke-bu2 ka7 se3-kan tiong chin hian7-sit8, chin bai2 e5 koan-liam7 su-jip8 goa2 e5 seng-khu lai7-te2 liau2-au7, in soh na2 bo5 hoat-seng saN2-mih8 tai7-chi3 kang7-khoan2, ke3-siok ti7 chhek-a2-tiaN5 leh tok bi2 ah.  Kong2 lau2-sit8-oe7, kau3 hit-chun7 ui7-chi2, goa2 it-tit8 kio7-si7 kong2 ang5-iN-a2 chit-khoan2 mih8-kiaN7 si7 chiau3 pe7-bu2 sou2 kong2 e5 kang7-khoan2, si7 ui3 chioh8-thau5 phang7 iah-si7 ui3 thau5-khak teng2 seN chhut-lai5 e5.  Tan7-si7, goa2 hoat-kak peng7 bo5 chit-khoan2 e5 to7-li2.  Sou2-i2, ui3 hit-chun7 khai-si2 liau2 goa2 tng5 koh am3-am3-a2 leh chhoe7 tap-an3 e5 koe3-theng5.  Goa2 siuN7 li2 kho2-leng5 ma7 ioh e7 tioh8, chit8-e5 lang5 thau-thau-a2 ou-peh8 loan7 siuN7 e5 kiat-ko2, sui-jian5 si7 ui5-hoan2 chu7-jian5, tan7-si7 ma7 i3-goa7 the5-cha2 hou7 goa2 chit8-phiN3 kong-beng5 e5 tap-an3. Goa2 siuN7 li2 kho2-leng5 chai-iaN2 kin-chio hoNh, ka3-su2 kong2 li2 ka7 kin-chio khng3 leh, bo5 khi3 chhap I, tong-jian5 I ma7 si7 e7 sek8.  M7-koh li2 na7 beh hou7 I khah cha2 sek8 leh, li2 e7-sai2 tak8-kang ka7 I ui3 ang3-tiong theh8 chhut-lai5 hou7 jit8-thau5 phak8-phak8 leh, iah bo5 tioh8 si7 ka7 hiuN chhah ti7 ang3 lai7-te2, lai5 cho3 chhui hou7 I cha2-sek8 e5 khang-khoe3. Na7 chiau3 an2-ne cho3 loh8 khi3, pun2-te2 eng3-kai saN-le2-pai3 chiah e7 sek8 e mih8-kiaN7, kan-taN su-iau3 chit8-le2-pai3 toh8 sek8 ah. SaN-le2-pai3 kap chit8-le2-pai3 e5 chha-piat si7 chiok kiaN-lang5 e5.  Na2 chhin-chhiuN7 ka7 kin-chio pek hou7 sek8 e5 koe3-theng5 kang7-khoan2, goa2 e5 siau2-lian5 si5-tai7 tioh8 si7 keng-koe3 chit8-pai2 iu7-koh chit8-pai2 hoan2-hok8 e5 chhui sek8 koe3-theng5. Bo5-koan2 goa2 goan7-i3 iah si7 bo5 goan7-i3, chong2-si7 goa2 tioh8 keng-koe3 an2-ne toa7-han3 seng5-tiong2 e5.  Lau2-sit8 kong2, goa2 siong-sin3, ti7 chit-e5 se3-kan siong7 eng3-kai bo5 ki5-thaN chhin-chhiuN7 goa2 kang7-khoan2 hiah-nih8-a2 cha2-sek8 e5 siau2-lian5 e5 chun5-chai7.
Ti7 hit-kai2 chin bo5 song2-khoai3 e5 ke-kak ke-bu2 su7-kiaN7 liau2-au7, goa2 iu7-koh chhin-bak8 khoaN3-tioh8 kui2 kai2 lui7-su7 e5 cheng-seN leh chhin-bit8 e5 heng-ui5.  Ki5-tiong u7 chit8-kiaN7 goa2 siuN7 goa2 si7 eng2-oan2 be7 be7 ki3-tit e5 tai7-chi3, he si7 hoat-seng ti7 goa2 chap8-saN hoe3 e5 chhun-thiN.  Hit chit8 tang, goa2 tu2-ho2 sun7-li7 thong-koe3 tiong-hak8 e5 jip8-hak8 kho2-chhi3, ui7 tioh8 beh khi3 ka7 goa2 kho2-chhi3 chin3-cheng5 pai3-thok I po2-pi3, chin siaN3 e5 sin5 po3-ko3 goa2 kho2-chhi3 e5 kiat-ko2, goa2 poe5 goan2 lau7-bu2 khi3 bio7-nih pai3-pai3, to3 tng2-lai5 e5 si5 hoat-seng e5 tai7-chi3. Pai3 koe3 sin5 liau2-au7, goa2 ka-ki7 chit8-e5 lang5 kiaN5 ui3 bio7-khau2 thau5-cheng5 e5 hoe-hng5 khi3.  Hit-chun7 si7 lam5-hong hoe-phang, chhun-hong be5-lang5 e5 ho2 kong-keng2.  Hit-khoan2 e5 kong-keng2 si7 tu5-liau2 chhun-thiN i2-goa7, ki5-thaN e5 si5-chun7 sou2 khoaN3 be7 tioh8 e5. Goa2 si7 to2-ui7 e5 lang5 si7 m7? Chin phaiN2-se3, thau5-tu2-a2 soah be7 ki3-tit ka7 li2 kong2, goa2 si7 ti7 un-loan2 e5 lam5-pou7 chhut-si3 e5.  Goa2 siuN7 li2 e5 kou3-hiong si7 ti7 han5-leng2 e5 pak-pou7 hoNh.  Ka3-su2 kong2, u7 chit8-kang li2 kam2-kak seng-oah8 ti7 chit-khoan2 koaN5-thau3-thau3 e5 tou-chhi7 chin ia3, siuN7 beh chhoe7 chit8-e5 sui2-sui2 e5 sou2-chai7 kiaN5-kiaN5 leh, goa2 siuN7 li2 e7-tang3 lai5 hit-keng bio7 san3-sim.  Tng goa2 khia7 ti7 hit-keng bio7 e5 hoe-hng5 thau5-cheng5 e5 si5, hiong5-hiong5 u7 nng7-chiah go5 ui3 goa2 e5 bin7 thau5-cheng5 io5-io5-pai2-pai2 kiaN5 koe3.  Goa2 sui5 tioh8 siuN7 kong2, chit nng7-chiah go5 choat8-tui3 si7 chit8-chiah kang-e5 chit8-chiah bu2-e5, na7 m7-si7 an2-ne, in bo5 kho2-leng5 e7 hiah-nih8-a2 chhin-bit8 teh kiaN5 tau3-tin7. Goa2 ioh e5 tau3-te2 si7 tioh8 iah si7 m7-tioh8, eng3-kai si7 ai3 lai5 choe3 phoaN3-toaN7 e5 si5-chun7 ah.  In nng7-lang5, m7-tioh8 m7-tioh8, in nng7-chiah go5 an2-ne kiaN5 jip8-lai5 teng5-a2-kha.  Ki5-tiong u7 chit8-chiah iong7 I e5 chhui3 lai5 kam5 tioh8 leng7-goa7 chit8-chiah e5 am7-a2-kun2, khi3 hong5 kam5 tioh8 am7-a2-kun2 e5 hit-chiah to7 koai-koai-a2 khu5 loh8-khi3.  Koh chai3-lai5, hit-chiah kang5 kam5 am7-a2-kun2 e5 to7 peh khi3 khu5 leh hit-chiah e5 kha-chiah-phiaN teng2-koan5. Tan7-si7, in-ui7 I e5 seng-khu siuN koe3 toa7 phiang, I e5 tong7-chok iu7-koh siuN koe3 png7-thang2, sou2-i2 chu3-i3 ka7 khoaN3, I e5 kha chit8-pai2 koh chit-pai2 ui2 go5-bu2 e5 kha-chiah-phiaN teng2-koan5 chhu loh8-lai5.  Li2 siuN7 I long2-chong2 poah8 loh8-lai5 kui2 tau3 ? Tng goa2 hoat-kak goa2 eng3-kai chu7-thau5 tioh8 ka7 I sng3 hou7 chheng-chho2 e5 si5-chun7, I i2-keng m7-chai siak loh8-lai5 kui2 na7 tau3 ah, kan-taN ui3 goa2 khai-si2 chu3-i3 ka7 sng3 to7 i2-keng poah8 loh8-lai5 chap8-kau2-kai2 ah.  Chin kiaN-lang5 hoNh, khoaN3 kau3 siong7 boe2 ah, chham khoaN3 e5 lang5 ma7 e7 khai-si2 kip khi2-lai.  Tan7-si7, lau2-sit8-kong2, khoaN3 in leh 
 
siong-ho2 peng7 m7-si7 chit8-kiaN7 hiah bo5 song2-khoai3 e5 tai7-chi3. In-ui7, goa2 khoaN3 tioh8 in leh lau5 chhui3-noa7, che si7 chin-chiaN3 e5, goa2 khak-khak-sit8-sit8 khoaN3 tioh8 in leh lau5 chhui3-noa7, ji5-chhiaN2.... 
Ji5-chhiaN2, goa2 ma7 e7-tang3 ka7 koh khah cheng-chhai2 chim3 ti7 loan5-ai3 tiong kiat-hap8 e5 iah8-a2 e5 cheng5-heng5 lai5 kong2 hou7 lin2 thiaN.  Che si7 hoat-seng ti7 goa2 chhou-tiong ji7-ni5 tu2-a2 beh kiat-sok hit tang, ia7 tioh8 si7 goa2 chap8-gou7-hoe3 hit-chun7 e5 cha2-chhun.  U7 chit8-kang, goa2 ti7 im-gak8-sek leh toaN5 piano, ui3 phah-khui e5 thang-a2-mng5 poe-jip8 lai5 u7 chin sui2 e5 sit e5 iah8-a2, m7-chai si7 an2-choaN2, iah8-a2 choaN5 poe loh8-lai5 theng5 ti7 li7 goa2 e5 chhiu2 bo5 loa7 hng7 e5 keyboard  teng2-koan5.  Tu2-a2 ho2 siuN7 beh iong7 chhiu2 ka7 I sng2 chit8-leh e5 si5-chun7, goa2 chiah hoat-hian7 I peng7 m7-si7 kan-taN chit8-chiah nia7-nia7, sou2-i2 goa2 choaN5 chhiu2 tong3 tiau5 bo5 khi3 ka7 bong.  Tong-jian5, in nng7-chiah na2-chhiuN7 khi3 hou7 teng-a2 teng3 tiau5 leh kang7-khoan2, liam5 kah an5-an5-an5.  Ji5-chhiaN2, ma7 chhin-chhiuN7 lang5 lim-chui3 kang7-khoan2, haiN3 lai5 haiN3 khi3.  Tioh8 ti7 chit-e5 si5-chun7, goa2 e5 sim-koaN lai7 goan5-pun2 lian5-bin2 e5 sim soah khi3 hou7 chan5-jim2 e5 sim lai5 chhu2-tai7.  ThiaN hou7 chheng-chho2, ki5-sit8 goa2 chit-e5 lang5 ui2 siau2-lian5 si5-tai7 khai-si2 kau3 chheng-lian5 si5-tai7 e7-tang3 kong2 bo5 saN2 tong5-cheng5-sim.  Pok8-lek8 na2 chhin-chhiuN7 tioh8 si7 goa2 e5 hoa3-sin kang7-khoan2, e7-tang3 pho3-hoai7 e5 goa2 choat8-tui3 siuN7 pan7-hoat ka7 I pho3-hoai7.  Che si7 in-ui7 ti7 goa2 e5 sim-koaN lai7 san2-seng liau2 chit8-chiong2 hoan2-phoan3 e5 i3-sek, chit-e5 i3-sek lai5 cho2-iu7 tioh8 goa2 e5 heng5-ui5.  Goa2 siuN7 chit-ma2 goa2 ia7 siong-sin3 che3-iok kui-e5 u2-tiu7 e5 toa7 to7-li2---mau5-tun2-lut8, choat8-tui3 bo5 kho2-leng5 ka7 goa2 pai5-tu5 ti7 goa7-khau2. Sou2-i2 pun2-te2 goa2 e5 seng3-cheng5 si7 khah loan2-jiok8 e5, kiat-ko2 goa2 sou2 piau2-hian7 chhut-lai5 e5 heng5-ui5 tian-to2 long2 si7 chan5-jim2 koh tang3-sng.  Goa2 cho3 chit8-kiaN7 chin bo5 eng3-kai cho3 e5 tai7-chi3 ah.  Goa2 ka7 hit nng7-chiah boe7 ki3-tit thang poe, hong3-khi3 seN3-mia7 e5 iah8-a2 liah8 khi2-lai5, soah loh8-khi3, li2 siuN7 goa2 an2-choaN2 piN3?  Ka3-su2 kong2 lui5-kong phah kau3 thau5-khak teng2-koan5 ma7 bo5 kho2-leng5 e7 hun-khui hit nng7-chiah iah8-a2, goa2 nge7-si2 siuN7 beh iong7 chhiu2 ka7 in lai5 thiah hun-khui.  Pun2-te2 goa2 kio7-si7 kong2 che si7 chit8-kiaN7 kan2-tan e5 khang-khoe3, tan7-si7 siuN7 be7 kau3 khah an2-choaN2 ka7 in giu2 long2 bo5 hoat-tou7 ka7 in thiah hun-khui.  Sou2-i2 goa2 chi2-ho2 un7-khi3 iong7 koh-khah-che7 e5 lat8 lai5 ka7 in giu2, siong7 boe2-a2 in chiah hou7 goa2 lai5 ka7 thiah hun-khui. Koh lai5, goa2 ka7 in khng3 ti7 piano e5 key-board teng2-koan5, goa2 siuN7 kong2 in chha-put-to si7 e7 poe-chau2 chiah tioh8.  Tan7-si7, su7-sit8 kap goa2 siuN7 e5 oan5-choan5 to3-peng2, in put-tan7 bo5 poe-chau2, tian-to2 koh chai3 iong7 in bo5 saN2 su3-phoe3 sio2-sio2 e5 seng-khu kap toa7-toa7 e5 sit-a2, io5-io5-haiN3-haiN3 e5 hou7-siong koh tau3-tin7.   Li2 kam2-kak kong2 goa2 khoaN3 tioh8 chit-khoan2 e5 cheng5-heng5 kho2-leng5 e7 
 
chhai2-chhu2 saN2-mih8 khoan2 e5 chhiu2-toaN7 lai5 tui3-thai7 in leh?  Ka7 in phah hou7 si2?  Goa2 chiah bo5 hiah gong7 leh.  Goa2 ia7-m7 si7 kong2 m7-chai beh an2-choaN2 chin-chiaN3 lai5 khou2-tok8 lang5, khou2-tok8 lang5 m7-si7 ka7 phoaN3 si2-heng5, si7 tauh8-tauh8-a2 iong7 kok-chiong2 e5 hong-hoat lai5 ka7 I heng5-kiu5, kam2 m7-si7 leh. Sou2-i2, goa2 ka7 hit nng7-chiah iah8-a2 liah8 khi2-lai5, chit8-chiah liah8 ti7 chiaN3-chhiu2, chit8-chiah liah8 ti7 to3-chhiu2, jian5-au7, ka7 in nng7-chiah hiong3 nng7-e5 oan5-choan5 to3-peng2 e5 hong-hiong3 koan5-koan5 tan3 khi3.  Goa2 chan5-jim2 ji5-chhiaN2 ai3 kang5  chhong3-khang e5 sim-thai7 toh8 ti7 chia hoat-hui kau3 siong7 koan5 e5 keng3-kai3. Goa2 chit-e5 lang5 chin-chiaN3 si7 u7 ka3 ou-peh8 loan7 lai5, chi2-iau3 si7 bo5 chiau3-li2-chhut-pai5 e5 tai7-chi3, goa3 long2 u7 kho2-leng5 cho3 e7 chhut-lai5.  Sou2-i2 li2 ai3 tek8-piat chu3-i3 goa2 chit-tiam2. Siong7-be2 hit nng7-chiah iah8-a2 u7 koh poe tau3-tin7 bo5 si7 m7? Tong-jian5 in si7 thau5-hin5-bak8-am3, ia7 si7 chui3-bong5-bong5 kang7-khoan2, i2 hiong3 koan5 tan3 chhut-khi3 e5 hit-e5 khong-kan ui5 tiong-sim, it-tit8 ti7 hit lai7-te2 seh8 khou-a2, hou7-siong piaN3-mia7 leh chau2-chhoe7 sit-soaN3 e5 leng7-goa7 chit8-poaN3.  Tan7-si7, un7-mia7 soah ka7 in khan-in2 lu2-lai5-lu2-hng7 e5 nng7-e5 kek-toan e5 hong-hiong3.  Jian5-au7, in na2-chhin-chhiuN7 ti7 kang7 chit8-e5 si5-chun7 ui3 chiu2-chui3 tiong chheng-chheN2 khi2-lai5 kang7-khoan2, hiong5-hiong5 hiong3 to3-peng2 e5 hong-hiong3 hng7-hng7 e5 poe-khi3.  Goa2 siuN7 ti7 chit-e5 khong3-khoah e5 se3-kai3 tiong, in chit-si3-lang5 long2 bo5 kho2-leng5 u7 koh chai3 kiN3-bin7 e5 ki-hoe7 ah.
Goa2 kho2-leng5 kong2 siuN7-che7 iah8-a2 e5 kou3-su7 ah.  Goa2 goan5-pun2 siuN7 beh sio2-khoa lai5 kong2 koh khah jiat8 e5 ti e5 tai7-chi3, koh khah beng2 e5 gu5 e5 kou3-su7, iah-si7 koh khah sim-sek e5 choa5 e5 cheng5-heng5 lai5 hou7 li2 thiaN. Tan7-si7, chit-ma2 iah-si7 mai3 kong2 ho2 ah.  Na7-si7 li2 ai3 thiaN, goa2 siong-sin3 goa2 u7 hoat-tou7 chiu7 kok-chiong2 bo5 kang7 e5 seng-but8 chit8-hang7 chit8-hang7 a2 lai5 kong2 hou7 li2 liau2-kai2.  Phi3-ji5 kong2 niu5-a2,...goa2 siuN7 ia7 si7 ti7 chia tong3 khi2-lai5 ho2 ah, goa2 chin-chiaN3 si7 oe7-hou2-lan7 oe7 siuN koe3-thau5 a2. Ka3-su2 kong2, goa2 na7-si7 ka7 goa2 bou2 chit8-kang, iah-si7 bou2 chit8-hun-cheng sou2 khoaN3 tioh8, sou2 thiaN tioh8, ah si7 sou2 siuN7 tioh8 e5 toa7-sio2 hang7 tai7-chi3, chit8-tiau5 chit8-tiau5 lai5 kong2 loh8-khi3, khiong2-kiaN e7 ai3 khai saN-kou2-goeh8 e5 si5-kan chiah kong e7 liau2.  Goa2 si7 bo5 hiah che7 e5 si5-kan.  Goa2 siong-sin3 li2 ma7 si7 bo5 hiah eng5 chiah tioh8. Sou2-i2, ui7 tioh8 beh ka7 goa2 e5 ai3-cheng5 kou3-su7 iong7 khah kan2-tan, khah tiong7-tiam2-sek e5 hong-hoat lai5 kong2, goa2 si7 siuN7 kah kiong5-beh khi2-siau2 ah. 
Goa2 ka7 bo5 siaN2 tiong7-iau7 e5 tai7-chi3 kong2 siuN-che7 ah.  Ki5-sit8, goa2 siuN7 beh kong2 hou7 li2 thiaN e5 si7 tui3 chit-ma2 khai-si2.  Ti7 beh cheng3-sek khai-kang2 chin3-cheng5, bo5-lun7 ju5-ho5, goa2 su-iau7 koh chai3 kong2 chit8-kiaN7 se3-hang7 e5 tai7-chi3. 
 
Ji7
Ti7 chit8-khai-si2 goa2 i2-keng kong2-koe3, goa2 kan-taN siuN7 beh loan5-ai3.  Ji5-chhiaN2, it-sim-it-i3 cho3 loan5-ai3 e5 bang7.  Loan5-ai3 na2-chhin-chhiuN7 si7 goa2 ui5-it e5 ng3-bang7. ChhiuN7 goa2 chit-khoan2 e5 chhit-tho5-a2 pun2-te2 tioh8 bo5 kho2-leng u7 saN2-mih8 li2-siong2, iah-si7 hi-bang7.  Tui3 it-poaN lang5 lai5 kong, in sou2 tui-kiu5 e5 ho2 mia5-siaN, seng5-chiu7, iah-si7 chai5-hu3......teng2-teng2, goa2 si7 koh khah bo5 kho2-leng5 khi3 kho2-lu7 koe3.  Tiam3 goa2 e5 sim-koaN lai7 kan-taN siuN7 beh an5-an5 ka5 goa2 sou2 jit8-su-ia7-bang7 e5 hit-e5 cha5-bou2 gin2-a2 pho7 ti7 goa2 e5 heng-kham2 lai7-te2.  Si7, he si7 goa2 chin-chiaN3 ui5-it e5 siuN7-hoat. Chit-ma2 goa2 ma7 si7 an2-ne siuN7.  Ah, goa2 sou2 sim-ai3 e5 cha5-bou2 gin2-a2, goa2 siuN7 beh iong7 goa2 e5 chhiu2 an5-an5 lai5 ka7 li2 lam2 tiau5 leh, chiong li2 na2-chhiuN7 thng5-bit8 e5 chhui3-tun5 kam5 leh, jian5-au7, ti7 goa2 e5 seng-khu kap li2 e5 seng-khu hap cho3 chit8-e5 e5 si5-chun7, " goa2 " chit8-e5 khai3-liam7 chiah thau5 chit8-kai2 e7-tang3 oan5-choan5 the2-thian7 chhut-lai5. Chit-khoan2 e5 siuN7-hoat na7 ti7 goa2 e5 sim-koaN lai7 puh-ge5, I tioh8 e7 chin kin2 e5 sok-tou7 lai5 seng5-tiong2, bo5-loa7-ku2 liau2-au7, I tioh8 e7 ti7 goa2 e5 seng-khu lai7 teng3-kin.  Li2 kam2 e7-tang3 siong-sin3, ti7 chit8-e5 se3-kan siong7, u7 goa2 chit-khoan2 ti-ko leh?  M7-koh, goa2 chu7-se3-han3 tioh8 it-tit8 ng3-bang7 ka-ki7 e7-tang3 cho3 chit8-e5 siau2-lang5, tong-jian5 che si7 bo5 saN2-mih8 thang ho2 chhau3-toaN7, tan7-si7 goa iah-si7 kam2-kak tui3 ka-ki7 chin boan2-chiook.  Si7 an2-choaN2 goa2 e7 pian3-cho3 chit-khoan2 e5 lang5, goa2 siuN7 chiaN5 khiau2 e5 li2 eng3-kai bo5 su-iau3 goa2 koh ke bo5-chhai2 chhui3-chi2, chu7-thau5-kau3-boe2 koh soat-beng5 chit8-kai2 hou7 li2 thiaN, ui3 thau5-tu2-a2 goa2 kong2 goa2 siau2-lian5 si5-tai7 e5 kou3-su7 lai7-te2, goa2 siuN7 li2 chha-put-to u7 chit8-e5 te2 chiah tioh8.  Li2 kong2 goa2 chiok bo5-liau5 si7 m7? Tan7-si7, goa2 kam2-kak lan2 lang5 e5 su-siong2 iah-si7 kam2-cheng5 e5 hoat-seng kap chin3-tian2, ki5-sit8 long2 si7 ui3 bo5-liau5, iu3-ti7, iah-si7 se3-hang7 tai7-chi3 khai-si2 e5.  Ji5-chhiaN2, tui3 mui2 chit8-e5 lang5 lai5 kong2, chi-phoe3 in chit8-si3-lang5 chin-chiaN3 tiong7-iau7 e5 se3-hang7 tai7-chi3 iu7-koh sui5 lang5 bo5-kang7 u7 chin toa7 e5 chha-piat8.  Na7 chiau3 an2-ne kong2 khi2-lai5, goa2 ui3 goa2 e5 se3-kai3 tiong lai5 the5-chhut chit8-tho3 kap tioh8 goa2 e5 hoeh kap goa2 e5 bah e5 su-kho2 the2-he7, ma7 m7-si7 bo5 kho2-leng5 e5, kam2 m7-si7 leh? 
  Goa2 chin-chiaN3 chiok ng3-bang7 u7 chit8-e5 ai3-jin5.  Sou2-i2, goa2 e5 sim-cheng5 chin thong3-khou2, goa2 e5 khi2-mo si7 siau2-siau2 bo5 siaN2 cheng3-siong5.  Mui2 chit8-am3, goa2 beh khun3 chin3-cheng5, goa2 long2 e7 liam7 kong2: " Ai3-jin5 ah, ho2 khun3 loh8. " chiah khun3. Tong-jian5 in-ui7 bo5 chit-e5 lang5, sou2-i2 goa2 bo5 hoat-tou7 kio3 chhut I e5 mia5 lai5, che si7 sio2-khoa2 bo5 chhai2 e5 sou2-chai7.  Ji5-chhiaN2, u7 si5 ti7 poaN3-me5 chheN2 khi2-lai5 e5 si5-chun7, ti7 
 
goa2 e5 sim-koaN lai7-te2 it-teng7 u7 ai3-jin5 e5 heng5-iaN2 chau2 chhut-lai5. Sui-jian5, goa m7-bat I, tan7-si7, I it-teng7 e7 po2-chhi5 I seng3-lu2 poaN e5 chhio3-iong5 khia7 ti7 goa2 e5 bin7-thau5-cheng5. Ti7 chit-e5 si5-chun7, goa2 it-teng7 long2 e7 iong7 chin khian5-seng5 e5 sim-cheng5 lai5 ka7 bak8-chiu kheh khi2-lai5, in-ui7 goa2 kam2-kak kong2, ai3-jin5 e5 chu-iong5 sit8-chai7 si7 chiok seng5 koan-im-phou5-sat, ti7 I e5 seng-khu piN, goa2 tiaN7-tiaN7 e7-tang3 khoaN3 tioh8 na2-chhiuN7 sin5-beng5 kang7-khoan2 e5 kng-khoan5.  Jian5-au7, goa2 e7 ka7 goa2 e5 siang-chhiu2 chhng chhut-lai5, an5-an5 e5 chiong I lam2 leh, toa7-siaN hoah chhut, ah! Goa2 sou2 ai3 e5 cha5-bou2 gin2-a2!  Ti7 chit-e5 se3-kai3 tiong goa2 siong7 kah-i3 e5 lang5!  Goa2 siuN7 beh iong7 goa2 chhiong-boan2 jiat8-cheng5 e5 chhui3-tun5 khi3 chim li2, iong7 goa2 moa2-pak e5 ai3-i3 lai5 kah goa2 e5 ai3-jin5 lam2  tiau5 leh, goa2 e5 heng-kham2 ma7 in-ui7 jiat8-cheng5 koe3-tou7, kiong5-beh hoe2-sio khi2-lai5.  Tui3 I su-bou7 e5 sim-cheng5 chham bak8-sai2 ma7 kiong5-beh lau5 chhhut-lai5 ah. 
Chin sit-le2, bo5-tiuN-bo5-ti5 tiong goa2 soah sit-thai7 ah.  Tan7-si7, goa2 e5 heng-kham2 kau3 chit-ma2 ma7 na2-chhiuN7 kiong5-beh pit khui kang7-khoan2.  Li2 ma7 chai-iaN2 goa2 e5 kha-kin ma7 chhin-chhiuN7 kiu2-kin2 kang7-khoan2, it-tit8 chhoah boe7 theng5.  In-ui7 si7 li2, goa2 chiah e7 bin7-phoe5 hiah kau7, kong hiah-nih8-a2 che7. Na7-si7 oaN7 cho3 pat8-lang5, goa2 choat8-tui3 bo5 kho2-leng5 u7 sim-cheng5 kong2 chit-khoan2 oe7 lai5. In-ui7 ti7 li2 e5 bin7-thau5-cheng5, goa2 be7 chiok koa3-i3 goa2 ka-ki7 e5 heng5-siong7.  ChhiaN2 li2 liau2-kai2, it-tit8 kau3 taN, goa2 m7-bat kong2 ka7 chin-chiaN3 e5 ka-ki7 oan5-oan5-choan5-choan5 piau2-hian7 chhut-lai5.  Tan7-si7 li2, sian7-liong5 koh tan-sun5 e5 li2, chhiaN2 li2 bo5-lun7 ju5-ho5 it-teng7 ai3 liau2-kai2 goa2.  Goa2 si7 cheng-seN.  Na7 kong2 seng3-hian5 e5 lou7 si7 lan2 lang5 eng3-kai kiaN5 e5 lou7, goa2 hun-beng5 si7 kiaN5 m7 tioh8 lou7 ah.  Sou2-i2, chhiaN2 li2 ka7 goa2 khoaN3 bo5-khi2.  Tan7-si7 chhiaN2 li2 m7-thang lai5 chhio3 goa2, chong2-si7 cheng-seN si7 e7-sai2 lai5 ka7 I khoaN3 bo5-khi2, tan7-si7 ma7 be7-sai2 lai5 ka7 thi2-chhio3.  Koh chai3 kong2 che ma7 m7-si7 saN2-mih8 ho2 thang thi2-chhio3 e5 tai7-chi3.  Iu2 koan chit-tiam2, goa2 teh siuN7, ka3-su2 lan2 chit-e5 te7-kiu5 na7 koh chit8-kai2 hoe5-hok tioh8 chhiong-boan2 cheng-seN e5 si5-tai7 toh8 ho2 loh8.  ChhiaN2 li2 m7-thang siu7-khi3, goa2 peng7 m7-si7 hi-bang7 jin5-lui7 lai5 choat8-cheng2.  Goa2 e5 i3-su7 si7 kong2, goa2 hi-bang7 lan2 e7-sai2 lai5 ka7 lan2 chit-ma2 sou2 koan3-si3 e5 seng-oah8 hong-sek kap bun5-hoa3 sou3-iong2 lai5 ka7 pang3-sat, it-chhe3 hoe5-hok kau3 siong7 kou3-cha2 e5 ia2-ban5 chong7-thai7 lai5 koh khai-si2.  Goa2 lai5 ku2 chit8-e5 sit8-che7 e5 le7, phi3-ju5 kong2, u7 e5 lang5 m7-si7 ui7 tioh8 beh po2-loan2 lai5 ha5 phoaN7-kin, in si7 ui7 tioh8 beh tian2 in khai kui2-pah-khou be2 e5 mih8-kiaN7, sou2-i2 chiah ka7 ha5 ti7 keng-kah-thau5.  Tui3 chit-khoan2 e5 tai7-chi3, goa2 si7 chiok chi3-chan3 be7 tiau5.  Chi2-iau7 li2 chu3-i3 ka7 khoaN3, li2 tioh8 chai-iaN2 
 
kong2, hit tiau5 phoaN7-kin kin-pun2 tioh8 bo5 hoat-hui tioh8 i e5 kong-leng5.  In-ui7 i m7 si7 ha5 ti7 am7-a2-kun2 teng2-koan5, tian-to2 si7 haiN3 ti7 keng-kah-thau5.  Li2 na7 khoaN3 tioh8 chit-khoan3 e5 cheng5-heng5, li2 kam2 e7-tang3 long2 bo5 siaN2 hoan2-eng3 leh ? Goa2 si7 giong7 beh thou3 chhut-lai5.  Leng7-goa7, goa2 ma7 chiok tong3 boe7 tiau5 la-ji2-ou3, m7 koan2 li2 si7 kiaN5 ti7 ke-a2-lou7, iah si7 ti7 chhu3 lai7 leh hioh-khun3, i put-toan3 hiong3 li2 e5 hiN7-a2 chhiong koe3 lai5 e5 siaN-im, li2 kam2 tong3 e7 tiau5?  Goa2 si7 chin-chiaN3 chi3-chan3 be7 tiau5.  Tui3 goa2 lai5 kong2, lang5 ti7 chit-khoan2 e5 hoan5-keng2 tiong seng-oah8 keng3-jian5 iau2 koh bo5 khi2-siau2, sit8-chai si7 bo5 hoat-tou7 siong-sin3. Goa2 na7 koh ti7 chit e5 tou-chhi7 ke toa3 nng7-tang, goa2 sim lai chiaN5 chheng-chho2, goa2 choat8-tui3 si7 e7 khi2-siau2 e5. Sou2-i2, goa2 siuN7 chha-put-to koh koe3 chit tang liau2 au7, iah toh8 si7 kong, ti7 goa2 iau2 be7 khi2-siau2 chin3-cheng5, goa2 beh poaN tng2 khi3 chng-kha seng-oah8.  Ka2-su2-kong, tiam3 chng-kha ui3 thau3-cha2 kau3 am3-mi5 long2 iah si7 thiaN e7 tioh8 la-ji2-ou3 e5 siaN-im si5 beh an3-choaN2?  Tong-jian5, goa2 e7 koh teng5 poaN chhu3.  Na7 si7 sin e5 sou2-chai7 iah si7 kang7-khoan2 leh ? Li2 put-ju5 kong2 na7 si7 goa2 e5 thau5-khak teng2-koan5 long2 si7 la-ji2-ou3 e5 siaN-im si5 beh an3-choaN?  Na7 chin-chiaN3 si7 chit-khoan2 e5 cheng5-heng5 hoat-seng, goa2 siuN7 m7-bian2 kong2, goa2 it-teng7 si7 e7 khi2-siau2 e5. 
	 Chin sit-le2, oe7 iu7-koh kong2 hng7 khi3 ah.  Na2 chhiuN7 pian3 kah chiaN5 leng2 e5 khoan2.  Goa7-khau2 bo5 tek-khak i2-keng7 khai-si2 leh loh8-seh ah.  Kong2 khi2 lai5, kin ni5 ma7 chin ki5-koai3, kau3 taN iah m7-bat loh8 koe3 chit kai2 seh, bin5-a2-chai tioh8 i2-keng7 si7 ki-tok Ia5-sou e5 seN-jit8 ah.  Kong2 tioh8 chit kang, goa2 toh8 khi3 siuN7 tioh8 goa2 ma7 si7 ti7 hit kang e5 poaN3-mi5 si5 chhut-si3 e5. Sou2-i2, bin5-a2-chai3 tioh8 si7 goa2 e5 seN-jit8 lah.  Li2 mng7 goa2 kui2 hoe3 si7 m7?  Li2 mng7 tioh8 chit8 kiaN7 hou7 goa2 chin pi-siong e5 tai7-chi3 ah.  Kau3 bin5-a2-chai3 e5 poaN3-mi5, goa2 tioh8 saN-chap8 hoe3 ah.  Au7 jit8 e5 cha2-khi2, tng goa2 ka7 goa2 e5 bak8-chiu peh khui khai-si2, goa2 tioh8 it-teng7 ai3 ka7 ka-ki7 sng3 cho3 saN-chap8-it hoe3 e5 lang5 chiah e7-sai2.  Sou2-i2, kin-a2-jit si7 goa2 saN-chap8 hoe3 e5 siong7 boe7-a2 chit8-kang. Lau2-sit8 kong2, goa2 si7 oan5-choan5 boe7 ki3-tit chit kiaN7 tai7-chi3 ah.  Chit-ma2 ti7 bo5-tiuN-ti5 tang-tiong khi3 siuN7-tioh8 chit e5 i3-goa7 e5 siau-sit, goa2 si7 chit8 poaN3 hoaN-hi2 ma7 chit8 poaN3 siong-sim.  SiuN7 tioh8 saN-chap8 hoe3, goa2 e5 chheng-chhun toh8 i2-keng pian3-cho3 koe3-khi3, siau-sit ah. Li2 chap8-poeh hoe3 si7 m7 ? Si7 an2-choaN2 li2 beh ka7 chit kiaN7 tai7-chi kong2 hou7 goa2 chai-iaN2, li2 thau5-tu2-a2 chit ku3 oe7 loa7 chhi3 thiaN3 goa2 e5 sim leh.  Tan7-si7, goa2 beh ka7 li2 kong2, li2 hit ku3 oe7 i2-keng7 oan5-oan5-choan5-choan5 lai5 ka7 goa2 e5 seN3-mia7 kiat-ko2 tan3-sak tiau7.  Goa2 e5 chheng-chhun tioh8 ui3 chit-chun7 lai5 kiat-sok ah.  Tui3 goa2 lai5 kong2, chheng-chhun put-chai3 e5 seN-mia7, giam5-keh lai5 kong2, be7-tang3 sng3 si7 
 
seN3-mia7.  Chha-put-to goa2 ti7 li2 chit e5 ni5-hoe3 e5 si5-chun7, goa2 tioh8 u7 chit khoan2 e5 siuN7-hoat ah.  Goa2 ti7 goa2 chap8-chhit, peh hoe3 e5 si5-chun7, goa2 toh8 siau3 siuN7 tioh8 loan5-ai3 e5 chu-bi7, siuN7 beh u7 ai3-jin5. Sim7-chi3 ti7 bang7 tiong ma7 si7 leh siuN7 kong2: Goa2 sou2 sim-ai3 e5 lang5 oh, chhiaN2 li2 chhut-hian7 ti7 goa2 e5 bin7-thau5-cheng5 oh.  Che si7 goa2 hoat chu7 loe7-sim e5 chin-sim-oe7.  Na7-si7 chit e5 cha-bou2-gin2-a2 ti7 chit e5 si5-chun7 chhut-hian7, goa2 choat-tui3 e7 iong7 goa2 choan5-pou7 e5 lek8-liong7 lai5 ka7 i lam2 leh.  Kan-taN chit8 hun-cheng tioh8 ho2, bo5, chit8 bio2-cheng ma7 e7-sai2 ah.  Ti7 hit bio2-cheng lai7-te2, gun2 nng7-lang5 e5 jiok8-the2 tioh8 oan5-choan5 na2 ai3-jin5 kang7-khoan2 lai5 pian3-cho3 it-the2, gun2 nng7-lang5 e5 leng5-hun5 ma7 oan5-choan5 na2 ai3-jin5 kang7-khoan2 lai5 kiat-hap8 tau3-tin7. Tu5-liau2 chit-khoan2 e5 ki5-thai7 i2-goa7, goa2 si7 bo5 saN2 iau-kiu5 ah.  It-tit8 kau3 chit-ma2, goa2 ma7 iah si7 put-an leh tan2-thai7 chit bio2 cheng e5 chhut-hian7.  Goa2 it-tit8 kio7-si7 kong2, ti7 goa2 saN-chap8 hoe3 i2-cheng5, hit bio2 cheng choat-tui3 e7 lai5 pai3-hong2 goa2 e5 chheng-chhun.  Tan3-si7 li2 ma7 e7-tang3 hoat-kak kong2, it-tit8 kau3 goa2 saN-chap8 hoe3 e5 siong7 boe2 chit8 bio2-cheng, i peng7 bo5 lai5 chhut-hian7 ti7 goa2 e5 bin7 thau5-cheng5.  Goa2 tui3 goa2 ka-ki2 chiu3-choa7 koe3, na7 si7 saN-chap hoe3 chin3-cheng5, ai3-sin5 bo5 lai5 pai3-hong2 goa2, goa2 choat8-tui3 beh kiat-sok goa2 ka-ki7 e5 seN3-mia7 bo5 goan7-i3 koh ke3-siok8 oah8 loh8-khi3 ah. 
Li2, iah siau2-lian5-ke-a2 e5 li2, li2 kam2 chai-iaN2, goa2 e5 cheng-sin5 lai7-pou7 tioh8 na2 chhin-chhiuN7 pun2-te2 si7 phang-kong3-kong3 e5 chiu2 soah khi3 pian3-cho3 hou7 lang5 hiam5 sng e5 chhou3 kang7-khoan2.  Goa2 tui3 lang5 goan5-pun2 bo5-han7 e5 ai3, chit-ma2 na2 beh oan5-seng5 hoat-kaN3 chok-iong7, chiong goa2 e5 ai3-i3 choan2-pian3 cho3 kek8-toan e5 oan3-hun7.  Sui-jian5, goa2 e5 seN3-mia7 kap chheng-chhun ti7 cheng2-ko3 jin5-lui7 e5 tng5-oan2 lek8-su2 tiong si7 chha-put-to na2 bo5 kang7-khoan2.  Tan7-si7, goa2 siong-sin3 goa2 chit e5 sio2-sio2 e5 oan3-hun7 choat8-tui3 u7 kho2-leng5 e7 tui3 chit e5 u2-tiu7 san2-seng pho3-hai7 e5 chok-iong7. 
SaN
Oe7 koh kong to3-tng2-lai5, goa2 ma7 bat chhin-sin kam2-kak tioh8 loan5-ai3 e5 chu-bi7 koe3, ma7 bat tu2-koe3 na2-chhiuN7 si7 goa2 e5 ai3-jin5 e5 lang5.  Ka7 siuN7-khi2-lai5, he si7 hoat-seng ti7 goa2 tiong-hak8 si3-ni5, chhiu-thiN beh soah si5-chun7 e5 tai7-chi3.  Hak8-hau7 ha7-kho3 liau2, goa2 kap peng5-iu2 khi3 gun2 tiaN7 khi3 e5 hit keng ti7 kong-hng5 hu3-kin7 e5 chit keng png7-tiam3 chiah8 thian-put-la2.  Gun2 si7 tak8-kang long2 khi3 hia chiah8 thian-put-la2 m7-bat chit kang bo5 khi3.  Tak8-kang na7 hak8-hau7 e5 ha7-kho3 si5-kan chit8 kau3, gun2 tioh8 e7 kam2-kak thian-put-la2 e5 bi7 it-tit8 ui3 gun2 e5 phiN7-khong2 lai5.  Hit-chun7 na7 lau2-su iah m7 
 
ha7-kho3 ke3-siok8 leh kong2-kho3, goa2 kap goa2 e5 ho2-peng5-iu2 tioh8 e7 hou7-siong sai2-bak8-boe2, cho3-hoe2 ti7 pak-tou2 lai7 lai5 chhoh-kan3-kiau7.  Bo5 loa7 ku2 liau2-au7, chit8 ha7-kho3 kiaN5 koe3 le2, gun2 tioh8 chhiong chhut kau3-sek khi3 ah.  Mui2 chit kai2, long2 si7 goa2 chau2 te7-it.  Tan7-si7 ma7 chiok che7 kai2 in-ui7 lau2-su iah boe7 hoe5-le2 liau2, iah tioh8 si7 kong, lau2-su e5 am7-a2-kun2 iah leh oan loh8-khi3 e5 si5-chun7, gun2 tioh8 khai-si2 heng5-tong7 ah.  Kiat-ko2 pi7-pek koh teng5 kiaN5-le2 chit kai2.  Se3-kan siong7 thai3 u7 chiah bo5-liau5 e5 tai7-chi3 leh. Gun2 chit chau2 chhut kau3-sek tioh8 chong5 ui3 sok-sia3 khi3 ka7 chheh-pau tan3 leh, kha chiok chu7-jian5 tioh8 kiaN5 ui3 thian-put-la2 e5 tiam3 khi3.  Goa2 kap peng5-iu2 e5 kha-pou7 chong2 si7 it-ti3 e5.  Ui3 hak8-hau7 kau3 thian-put-la2 tiam3, kiaN5 khah kin2, lai5 hoe5 ai3 saN-chap8 hun-cheng.  Hak8-hau7 koaiN-mng5 e5 si5-kan si7 gou7-tiam2.  Gun2 long2 si7 iok ti7 hak8-hau7 e5 mng5-kha-khau2 tang5-che5 chhut-hoat. 
¡§ Kui2 tiam2 ah ? ¡¨ Goa2 mng7 peng5-iu2. 
¡§ Si3 tiam2 poaN3 ah. ¡¨ Peng5-iu2 hoe5-tap goa2. 
¡§ Ho2, kiaN5 oh !¡¨
Na7-si7 u7 ji7-chap8 hun i2-siong7 e5 si5-chun7, gun2 tioh8 e7 chau2 khi3. Na7 bo5 ji7-chap8 hun cheng e5 si5-chun7, gun2 chi2-ho2 lai5 hong3-khi3.  Ti7 hit khoan2 e5 chong7-hong2 chi ha7, gun2 tioh8 chhai2-chhu2 leng7-goa7 e5 hong7-hoat.  Hak8-hau7 kau2-tiam2 koaiN tian7-hoe2, tan2 tak8-ke khun3 liau2 au7, gun2 nng7-lang5 tioh8 peh chhiuN5 chhut-khi3.  Li2 kam2 chai-iaN2, am3-si5 e5 ke-a2-lou7 sit8-chai7 u7-kau3 sui2 !  U7 chit8 kai2, poaN3-mi5 ui3 thian-put-la2 tiam3 tng2-lai5 e5 lou7 tiong, khi3 hou7 kou2-pan2 e5 han3-bun5 lau7-su tu2-tioh8, hit khou keng3-jian5 hiong3 hau7-tiuN2 bit8-ko3, gun2 choaN5 khi3 hong5 chhu2-hoat8 theng5-chi2 lai5 hak8-hau7 siong7-kho3 chit8-le2-pai3, gun2 thiaN-tioh8 chit khoan2 e5 chhu2-hoat8, chiok hoaN-hi2.  In-ui7, gun2 tau kap thian-put-la2 tiam3 si7 ti7 kang7 chit8-tiau5 ke, gun2 nng7-lang5 hit le2-pai3 tak8-kang ui3 cha2-khi2 kau3 am3-si5 long2 ma7 si7 ti7 thian-put-la2 tiam3 koe3 e5, se3-kan siong7 sit8-chai7 chiok che7 chit-khoan2 khau-se2 e5 tai7-chi.  In chhu2-hoat8 gun2 e5 pun2-i3 si7 beh chou2-chi2 gun2 koh chau2 khi3 chiah8 thian-put-la2, tan7-si7 kiat-ko2 tian-to3 soah su3 hou7 gun2 khi3 chiah8 thian-put-la2 e5 chu7-iu5.  U7 ho2-chhio3 bo5?  Bo5 ho2-chhio3 si7 m7?  Li2 na7 kam2-kak ho2-chhio3, tioh8 chhiaN2 li2 chu7-iu5 toa7-siaN lai5 chhio3, m7 bian2 kheh-khi3.  Li2 thai3 m7 chhio3 leh? Si7 m7 si7 kong2 chiah8 e5 bo5 i3-su3 leh?  Na7 an3-ne si7 chiok kho2-sioh e5, in-ui7 na7 kong2 tioh8 chiah8, goa2 u7 chiok che3 kou3-su7 e7-tang3 kong hou7 li2 thiaN. 
 
Na7 si7 an2-ne, goa2 lai5 kong2 goa2 kap goa2 e5 peng5-iu2 si7 an2-choaN2 khi3 hoat-hian7 tioh8 na2 chhin-chhiuN7 si7 ai3-jin5 e5 cha-bou2-gin2-a2 e5 kou3-su7. Kou3-su7 si7 an2-ne e5, si7 hoat-seng ti7 le2-pai3, gun2 ui3 cha2-khi2 tioh8 leh seh8-ke. Goa2 e5 peng5-iu2 si7 chit8 e5 tiat-hak8-ka.  I siong7 him-siong2 e5 tiat-hak8-ka si7 Schopenhauer, ji5-chhiaN2 jin7-ui5, chit e5 se3-kai3 chhiong-boan2 tioh8 pi-koan, chhiong-boan2 tioh8 oan3-than3 e5 tai7-chi.  Ti7 hit-chun7, peng5-iu2 kong i ka-ki7 ti7 cheng-sin5 siong7 tu2-a2 ho2 si7 khi3 pong7 tioh8 leh toa7 choan2-pian3 e5 si5-chun7.  I tui3 goa2 kong2 : ¡§ Si7 an2-choaN2 goa2 e7 hiah gong7 leh, goa2 ui3 kin-a2-jit8 khai-si2 bo5-ai3 koh cho3 tiat-hak8-ka ah. ¡¨ Jian5-au7, i iong7 chit8 e5 tiat-hak8-ka e5 oe7 lai5 soat-beng5 i e5 sim-cheng5.  I kong :¡§ Tiat-hak8-ka na2 chhin-chhiuN7 si7 ti7 chit8-te3 chin pui5 e5 thou2-te7 siong7 giong7-beh ta khi3 e5 chhau2-a2.¡¨  I koh ke3-siok8 kong2 :¡§Goa2 beh ui3 kin-a2-jit8 khai-si2, hong3-khi3 tiat-hak8, choan-sim lai5 tam5-loan5-ai3.¡¨  Tioh8 an3-ne, goa2 e5 peng5-iu2 siaN-beng5 ui3 chit8 e5 tiat-hak8-ka pian3-cho3 chit8 e5 loan5-ai3-ka khi3 ah. Goa2 si7 bo5 thak8 koe3 loa7 che7 chheh, bo5 hak8-bun5 e5 lang5, sou2-i2 goa2 sui5 tioh8 hoe5-tap i kong2 : ¡§An2-ne siong7 kai3 ho2. ¡¨ lai5 piau2-si7 goa2 tui3 i chit e5 kai2-pian3 e5 chan3-tong5. Pun2-te2 peng5-iu2 ut-chut e5 sim-cheng5, sui5 choan2-pian3 cho3 hoaN-hi2 e5 chhio3-iong5.  I koe3-khi3 si7 koe3 ti7 chin ap-che3 ka-ki7 e5 seng-oah8 tiong, sou2-i2 chit e5 pian3-hoa3, tui3 goa2 lai5 kong2 si7 chit8 e5 put-chi2-a2 toa7 e5 chhi3-kek.  Gun2 tui3 chit e5 kai2-pian3 kam2-kak chin hoaN-hi2, ji5-chhiaN2 hoaN-hi2 kau3 thiau3 waltze khi2-lai5.  Waltze si7 gun2 ui3 ti7 ke-a2-lou7 teng2-koan5 e5 chit8 keng bu2-thiaN thau khoaN3 lai5, kho3 hit kai3 khoaN3 koe3 e5 in3-siong2 oh8 e7-hiau2 e5.  Gun2 kiaN5 koe3 khai-si2 u7 loh8 hioh8-a2 e5 phun3-choaN5 kong-hng5, soan2-tek chit8-tiau5 siong7 kai3 lau7-jiat8 e5 lou7 kiaN5 khi3.  Hit tiau5 ke-a2-lou7 e5 nng7-peng5 u7 chin che7 keng toa7 keng e5 pah-ho3-tiam3, gun2 chheng7 tioh8 phoa3-kou5-kou5 e5 che3-hok8 ti7 hia seh8 ke-a2-lou7.  KiaN5 kau3 chit8 keng pou3-tiam3 e5 thau5-cheng5 si5, bo5-tiuN-ti5 khi3 khoaN3 tioh8 nng7 saN e5 cha-bou2-gin2-a2 ti7 lai7-te2 leh boe2 mih8-kiaN7, hit e5 cha-bou2-gin2-a2 tioh8 si7 ki5-tiong e5 chit e5.  Hoat-hian7 tioh8 in e5, tong-jian5 si7 goa2 chit e5 kau5-gin2-a2.  In-ui7, peng5-iu2 sui-jian5 kong2 bo5-ai3 koh cho3 tiat-hak8-ka, tan7-si7 tng5 si5-kan i2-lai5, i u7 po2-chhi5 khoaN3 thou5-kha e5 sip8-koan3.  Thoe3 chit8-pou7 kong2, tioh8 sng3 i bo5 khoaN3 thou5-kha e5 sip8-koan3, sui2 cha-bou2-gin2-a2 e5 chu-iong5 ma7 bo5 kho2-leng5 e7 cheng3-khak e5 thang3 koe3 i e5 bak-kiaN3.  Goa2 iong7 chhiu2 pass chit e5 am3-ho7 hou7 peng5-iu2, in-ui7 gun2 bo5 hoat-tou7 lai5 kong-oe7, goa2 kiaN kong2-oe7 e7 khi3 hou7 chia e5 cha-bou2-gin2-a2 hoat-hian7 gun2 leh chu3-i3 in.  peng5-iu2 sui5 tioh8 liau2-kai2 goa2 e5 i3-su3, i thau-thau-a2 iong7 se3-siaN-oe7 ka7 goa2 kong :¡§ Ki-hoe7 lai5 ah ! ¡¨
 
Goa2 liau2-kai2 i e5 i3-su3. sou2-i2, gun2 ti7 chit8 chang5 chhiu7-a2-kha khia7 teng7, keng-koe3 gou7 hun-cheng e5 chham-siong5, gun2 koat-teng7 beh chhai2-chhu2 chek-kek8 e5 heng5-tong7.   Iu5 goa2 phah thau5-tin7, chin hiau-pai e5 kiaN5 jip8-khi3 pou3-tiam3.   Pou3-tiam3 e5 thau5-ke bin7-sek bo5 kai3 ho2 e5 ka7 gun2 gin5 chit8-e7.  Goa2 siuN7 kho2-leng5 si7 in-ui7 gun2 si7 chheng7 che3-hok8 e5 tiong-hak8-seng.  Si7 an2-choaN2 gun2 e7 khi3 hou7 lang5 khoaN3-bo5-khi2, it-tit8 kau3 taN, goa2 ma7 iah m7 chai si7 siaN2-mih8 li2-iu5.  Pou3-tiam3 e5 tiam3-oan5 peng7 bo5 tui3 gun2 kong : ¡§Lang5-khek, lai7-te2 che7. ¡¨ lai5 hoan-geng5 gun2.  M7-koh, che bo5 siaN2 tiong7-iau3. Gun2 chi2-put-ko3 si7 kiaN5 jip8-lai5 chit8 keng kan-taN cha-bou2-gin2-a2 e7 jip8 lai5 e5 tiam3 nia5-nia5.  Hit saN e5 cha-bou2-gin2-a2 oat8-thau5 lai5 ka7 gun2 khoaN3.  Ki5-tiong chit8 e5, chheng7 chhiN-ang5-sek e5 saN, chha-put-to si7 chap8-peh hoe3 cho2-iu7 e5 cha-bou2-gin2-a2, tioh8 si7 tiaN7-tiaN7 ti7 goa2 e5 bang7 tiong chhut-hian7 e5 lu2-chu2-kak. Ti7 goa2 chiaN3-bin7 khoaN3 tioh8 i e5 bin7 e5 hit si5-chun7, goa2 tioh8 chheng-chheng-chho2-chho2 e5 kam2-kak tioh8 chit tiam2.  I u7 chin-chiaN3 iu3 e5 io kap chin-chiaN3 sui2 e5 kha.  Goa2 e5 jiat8-cheng5 tioh8 ti7 chit e5 si5-chun7 tat8 kau3 siong7 koan5 e5 te7-pou7. 
Bo5 loa7 ku2, in tioh8 kiaN5 chhut pou3-tiam3.  Gun2 ma7 toe3 in kiaN5 chhut-khi3.  Toe3 ti7 li7 in chha-put-to chap8-pou7 e5 au7-piah-bin7.  In kiaN5 kau3 to2-ui7, gun2 tioh8 toe3 kau3 to2-ui7.  Na2 chhin-chhiuN7 si7 nng7-chiah tiong-sit8 e5 kau2 kang7-khoan2.  Ke-a2-lou7 sng3 tioh8 koaN5-thau2-thau2 e5 hong, nng7 peng5 e5 chhiu7-a2 ma7 sui5 hong teh io5-lai5-io5-khi3, chhiu7-hioh8-a2 cheng7-cheng7 e5 ui3 chhiu7-a2 teng2-koan5 lak loh8-lai5. Sui5 tioh8 hong ti7 thiN teng2 poe-bu2, bo5 loa7 ku2 liau2 au7 tioh8 khin-khin-a2 lak ui3 thou2-kha teng2-koan5.  Goa2 tiam7-tiam7-a2 teh thiaN goa2 ka-ki7 sim-chong7 kap toa7-chu7-jian5 sou2 hap8-chau3 chhut-lai5 bong5-bong5-biau2-biau2 e5 siaN-im.  Che si7 oan5-choan5 siuN7 be7 kau3 e5 chit kiaN7 tai7-chi3.  Li2 kam2 be7 kam2-kak kong2 che si7 chin ki5-biau7?  Lang5 ti7 i siong7 kek-tong7 e5 si5-chun7, phou2-thong oan5-choan5 be7 khi3 kam2-kak tioh8 e5 siaN-im, keng3-jian5 ti7 chit e5 si5-chun7 pian3-cho3 si7 se3-kan siong7 ui5-it thiaN e7 tioh8 e5 siaN-im, ji5-chhiaN2 koh lai5 kai2-pian3 gun2 e5 un7-mia7. 
In kiaN5 jip8-khi3 chit8 keng boe7 chap8-chhe-a2 e5 tiam3.  He si7 chit8 keng chiok eh8 e5 tiam3, sou2-i2, gun2 tioh8 bih ti7 chit8 chang5 khoaN3 e5 tioh8 in e5 chhiu7-a2-kha tan2.  Ti7 keng-koe3 chit8-toaN7 chin tng5 e5 si5-kan liau2-au7, in saN e5 cha-bou2-gin2-a2 chiah ui3 hit keng tiam3 kiaN5 chhut-lai5, nng7 ki chhiu2 long2 koaN7 kah toa7-pau-se3-pau. Siong7 sui2 hit e5 cha-bo2-gin2-a2 kiaN5 ti7 leng7-goa7 nng7 lang5 e5 tiong-ng.  Kan-taN i ti7 lou7 tiong oat8-thau5 nng7 kai2 lai5 ka7 gun2 khoaN3.  In chiam7-chiam7 ui3 chin lau7-jiat8 e5 ke-a2-lou7 oat lai5 kau3 khah phian-phiah e5 lou7.  Gun2 nng7 lang5 toe3 ti7 in e5 au7-piah chha-put-to u7 poaN3-tiam2-cheng e5 si5-kan, kiaN5 kau3 lou7 long2 bo5 lang5 leh kiaN5 ah, piN-a2 e5 chhu3 giong7-beh kau3 lou7 boe2 e5 
 
si5, in saN-lang5 e5 heng5-iaN2 soah hiong5-hiong5 siau-sit khi3.   Peng5-iu2 chiok siu7-khi3 it-tit8 cham3 kha.  Sui-jian5 si7 ti7 chiok te2 e5 si5-kan lai7, tan7-si7, goa2 khak-khak-sit8-sit8 u7 khoaN3 tioh8 ang5-sek e5 saN, koh lai5, tioh8 khoaN3 tioh8 hit e5 sui2 cha-bou2-gin2-a2 e5 bin7 leh thau-khoaN3 gun2 chit-peng5.  Goa2 ka7 peng5-iu2 kong2 goa2 u7 khoaN3 tioh8 i leh thau khoaN3 lan2.  Peng5-iu2 si7 giong7-beh khau3 chhut-lai5.  I tu2-a2 ho2 ka7 bak8-kiaN3 theh8 loh8-lai5 leh chhit, sou2-i2 goa2 ka7 kong liau2, i chheN-chheN-pong7-pong7 beh ka7 bak8-kiaN3 koa3 khi2-lai5, kiat-ko2 koa3 bo5 ho2, bak8-kiaN3 choaN5 lak loh8-lai5.  Ho2-ka-chai3, goa2 ti7 khong-tiong ka7 chiap-khi2-lai5.  Gun2 kiaN5 lai5 cha-bou2-gin2-a2 chhu3 e5 mng2-kha-khau2, in chhu3 lai7 si7 tiam7-tiam7 bo5 siaN, gun2 soah chit8-si5 khia7 ti7 in mng2-kha-khau2 m7-chai beh an2-choaN2 si7 ho2. 
¡§U7 lang5 ti7 leh bo5 ? ¡¨ peng5-iu2 khui-chhui3 mng7.  Tan7-si7 peng7 bo5 lang5 ka7 eng3. Chi2-iu2 ui3 chin chhim e5 chhu3 thoan5-tng2-lai5 ¡§ u7 lang5 ti7 leh bo5 ? ¡¨ e5 hoe5-siaN. 
¡§U7 lang5 ti7 leh bo5 ? ¡¨ goa2 ma7 toe3 peng5-iu2 toa7 siaN hoah.  Jian5-au7, gun2 tioh8 na2 chhin-chhiuN7 si7 ka7 gun2 e5 chek-jim7 oan5-seng5 kang7-khoan2, tiam7-tiam7 khia7 leh.  Chit e5 si5-chun7, gun2 ui3 lai7-te2 thiaN tioh8 u7 lang5 kiaN5 chhut-lai5 e5 kha-pou7-siaN. 
¡§U7 siaN2-mih8 tai7-chi3 bo5? ¡¨ chhut-lai5 chio-hou gun2 e5 si7 chit8 e5 ji7-chap8-gou7 hoe3 cho2-iu7 e5 chheng-lian5-lang5. 
¡§Bo5, bo5 siaN2-mih8 tai7-chi. ¡¨ goa2 hoe3-tap i. chheng-lian5-lang5 tauh8-tauh8-a2 ui3 chhu3 lai7 kiaN5 chhut-lai5.  Jian5-au7, ti7 gun2 e5 piN-a2 khia7 tiau5.  I chhio3-bin7 chhio3-bin7 e5 thai7-tou7 hou7 gun2 kam2-kak khah khin-sang. 
¡§U7, gun2 u7 tai7-chi. ¡¨ peng5-iu2 iong7 chin kheng2-teng7 e5 khau2-khi3 ka7 goa2 thau5-tu2-a2 kong e5 oe7 oan5-choan5 houN2-teng7. 
¡§Bo5, lin2 u7 siaN2-mih8 tai7-chi3 leh ? ¡¨ chheng-lian5-lang5 chit8 bin7 chhio3, chit bin7 iong7 na2 lau7-peng5-iu2 e5 khau2-khi3 mng7 gun2. 
¡§ChhiaN2 mng7 li2, thau5-tu2-a2 si7-m7-si7 u7 saN e5 cha-bou2-gin2-a2 kiaN5 jip8-khi3 lin2 chhu3-lai7, goa2 siuN7 goa2 eng-kai bo5 khoaN3 m7 tioh8 chiah tioh8 ¡K ¡¨ peng5-iu2 jin7-chin seng5-khun2 teh mng7. 
¡§ U7 ah, in khak-sit8 u7 kiaN5 jip8-lai5, u7 siaN2 chi2-kau3 leh ¡K? ¡¨
 
¡§ Bo5, bo5 siaN2 toa7 tai7-chi. ¡¨ goa2 kin2 chhah jip8 khi3 kong2 bo5. Tan7-si7, peng5-iu2 sui5 koh chhah jip8-lai5 mng7 kong2 :¡§ ChhiaN2-mng7, sio2-chia2 kam2 ke3 lang5 ah ? ¡¨
Chheng-lian5-lang5 toa7 siaN chhio3 chhut-lai5. 
¡§Bo5, i iah be7 ke3 lang5 leh. M7-ko3, i bin5-a2-chai7 tioh8 beh ke3 lang5 ah.  Sou2-i2, lin2 thau5-tu2-a2 khoaN3 tioh8 e5, i kap peng5-iu2 tioh8 si7 khi3 boe2 ke3-chng e5 mih8-kiaN7.  I si7 goa2 e5 sio2-moe7. ¡¨
Gun2 khi3 pong7 tioh8 piah ah. Bo5 loa7 ku2, peng5-iu2 iong7 chin ut-chut e5 siaN hoe5-tap kong2 ¡G¡§ Goan5-lai5 si7 an2-ne ou ¡¨ jian5-au7, i iong7 chiok se3-siaN tui3 goa2 kong2 ¡G¡§ lan2 ho2 chau2 ah. ¡¨ Goa2 khin-khin-a2 tam3-hau5 piau2-si7 chan3-seng5.  Ma7 m7-chai beh kong2 siaN2-mih8 khah ho2. Ma7 m7-chai si7 a2 n-choaN2, bo5 keng koe3 toa7-nau2, goa2 tui3 in toa7-hiaN kong2 ¡G¡§ Lin2 sio2-moe7 sit8-chai7 si7 chit8 e5 chiok sui2 e5 cha-bou2-gin2-a2. ¡¨
Chheng-lian5-lang5 thiaN liau2 chin hoaN-hi2.  Goa2 siuN7 goa2 e5 bin7 it-teng7 si7 ang5-kong3-kong3.  Sou2-i2, chhong-chhong-pong7-pong7 chau2 chhut mng5-kha-khau2. Peng5-iu2 iah lau5 ti7 lai7-te2 tui3 in toa7-hiaN kong2 :¡§ Chin sit-le2, kiau2-jiau2 ah. ¡¨
Chheng-lian5-lang5 koh khah hoaN-hi2, chit8 bin7 chhio3, chit8 bin7 hoe3-tap kong2 ¡G¡§ Lin2 m7-bian2 phaiN2-se3, ma7 m7-bian2 siuN koe3 chai7-i3, siau3-lian5 si5-tai7, siaN2-lang5 long2 e7 an2-ne cho3. ¡¨ 
Gun2 koh tui3 chheng-lian5-lang5 tam3 chit8 e5 thau5 liau2-au7 chiah li7-khui. 
Che tioh8 si7 goa2 chhou-loan5 e5 kou3-su7.  Li2 be7 kam2-kak pi-chham2 si7 m7 ?  Gun2 nng7 lang5 ti7 hit kai3 kiaN5 chhut loan5-ai3 toa7-mng5 e5 thau5 chit8-pou7 tioh8 sit-pai7, koe3 chiaN5 ko3 goeh8 e5 si5-kan, chha-put-to siaN2-mih8 mih8-kiaN7 long2 chiah8 be7 loh8-khi3, it-tit8 oah8 ti7 sit-loan5 pi-siong e5 khi3-hun tiong.  Tiat-hak8-ka peng5-iu2 ut-chut e5 piau2-cheng5 sit8-chai7 si7 be7 jim2-sim koh ke khoaN3 i chit8 bin7.  Tan7-si7, gun2 iah-si7 tiam7-tiam7-a2 jim2-siu7 chit kai2 e5 kho2-giam7.  M7-ko3, ti hit toaN7 am3-tam7 e5 soe3-goat8 tiong gun2 tui3 chit kai2 kiong7-tong5 sit8-loan5 e5 keng-giam7, si7 m7 bat koh-chai3 the5-khi2. 
Si3
Koh lai5 hoat-seng e5 tai7-chi3 si7 ti7 goa2 tion-hak8 gou7-ni5 si5, iah tioh8 si7 goa2 chap8-poeh hoe3 si5 e5 kou3-su7.  Chha-put-to si7 ti7 hioh8-joah8 goa2 tng2-khi3 chhu3 nih, pang3-ka2 teh beh kiat-sok cheng5 hoat-seng e5 tai7-chi3.  Si5-kan si7 ti7 poeh8-goeh8-hun7 e5 boe2-liu, jit8-thau5 chiam7-chiam7 bo5 hiah iam7, ke-a2-lou7 khai-si2 u7 hong sau3-jip8-lai5.  Ui3 si7-bio7 thoan5-lai5 chu7 kou2-cha2 kau3 taN long2 u7 e5 cheng-siaN, che si7 goa2 iu2 su2 i2 lai5, thau5 chit8 kai2 thiaN tioh8.  Chu7-jian5 sou2 che3-cho7 chhut-lai5 bi5-biau7 e5 siaN-im, na2 chhin-chhiuN7 ti7 goa2 e5 sim-lai7 oah8 khi2-lai5.  Goa2 chha-put-to si7 ai3 koh chun2-pi7 beh khi3 hak8-hau7 siong7-kho3 ah. 
Tioh8 an3-ne u7 chit8 kang, toa3 ti7 gun2 tau chhu3-piN, chu7 se3-han3 tioh8 kap goa2 sek8-sai7, tau3-tin7 toa7-han3 e5 cha-bou2-gin2-a2, u7 chit8-tin7 i e5 peng5-iu2 lai5 in tau chhit-tho5.  I ka7 goa2 kai3-siau7 hou7 i e5 peng5-iu2 sek8-sai7.  Am3-tng3 chiah8 liau2-au7, goa2 chhoa7 in lai5 gun2 tau chhit-tho5.  Gun2 ti7 goa2 e5 chheh-pang5 khai-kang2 lai5 siau-boa5 si5-kan.  Goa2 hoat-kak goa2 oan5-oan5-choan5-choan5 hou7 i e5 tong5-oh8 be5 khi3, ji5-chhiaN2 hui-siong5 hui-siong5 e5 kah-i3 i.  Sou2-i2, goa2 tui3 i kong-oe7 e5 thai7-tou7 chiam7-chiam7 u7 put-an e5 piau2-cheng5 chhut-lai5.  Goa2 e5 peng5-iu2 ma7 lu2-lai5 lu2 hoat-kak tioh8 goa2 e5 sim-i3, i choaN5 chin bo5 hoaN-hi2 tui3 i e5 peng5-iu2 kong i beh tng2-khi3 ah.  Sou2-i2, in tioh8 kiaN5 chhut goa2 e5 pang5-keng.  Ti7 beh chau2 chin3-cheng5, goa2 e5 peng5-iu2 thiau-kang ti7 i peng5-iu2 bin7 thau5-cheng5 ka7 goa2 khin-khin e5 lam2 tiau5.  Che tui3 gun2 lai5 kong2, sit8-chai7 si7 bo5 kong2 sng3 siaN2 bo5 chu7-jian5 e5 toa7 tiau5 tai7-chi3.  Tan7-si7, goa2 siuN7 tioh8 toh8 bo5 hoaN-hi2, kui lan7-pha e5 hoe2. 
In-ui7 chiok siu7-khi3, sou2-i2 keh-tng2-kang, goa2 sou2 kah-i3 e5 cha-bou2-gin2-a2 beh tng2 khi3 e5 si5-chun7, goa2 choaN5 bo5 khi3 ka7 sang3.  Sit8-chai7 si7 u7 kau3 gong7.  Hiah-nih8-a2 hou7 goa2 gong7-sin5 e5 cha-bou2-gin2-a2 beh li7-khui, goa2 keng3-jian5 iah koh to2 ti7 bin5-chhng5 teng2. Se3-kan siong7 kam2 iah u7 hiah-nih8-a2 gian3-thau5 e5 lang5 leh ? 
Goa2 sui5 tioh8 hoan2-hoe2 ah, ji5-chhiaN2 hou7 hoan2-hoe2 lai5 cho2-iu7 goa2 kui e5 lang5 e5 sim-cheng5.  Tan7-si7, ho2-ka-chai3 goa2 chai-iaN2 hit e5 cha-bou2-gin2-a2 toa3 e5 sou2-chai7.  Che e7-tang3 sng3 si7 put-heng7 tiong iah e7-tang3 an-ui3 e5 sou2-chai7. 
 
Tng2 khi3 hak8-hau7 liau2, keng-koe3 nng7 ko3 goeh8 e5 si5-kan ah.  Ti7 chit-toaN7 ki5-kan, goa2 tui3 hit e5 cha-bou2-gin2-a2 e5 siau3-liam7 si7 lu2-lai5 lu2-giong7, su-liam7 i e5 sim-cheng5 si7 it-tit8 tu2 ti7 goa2 e5 sim-koaN-thau5.  Tioh8 a2 n-ne ke3-siok8 kau3 chap8-it goeh8 ah.  U7 chit8 e5 le2-pai3, goa7-khau2 chhoe tioh8 chhe-liang5 e5 hong, goa2 koat-teng7 bo5-lun7-ju5-ho5 long2 beh chau2 khi3 in tau chhoe7 i.  Sou2-i2, goa2 tioh8 che7 hoe2-chhia, chha-put-to keng koe3 chit8-tiam2-cheng e5 si5-kan, lai5 kau3 chit8 e5 leng2-chheng-chheng e5 chng-kha chhia-thau5 loh8 chhia.  Ui7 tioh8 beh hou7 goa2 kek-tong7 e5 sim-cheng5 peng5-cheng7 loh8 lai5, goa2 choaN5 chiam7-si5 khia7 ti7 chhia-thau5 e5 chhut-khau2, him-siong2 chng-kha chhan5-hng5 e5 hong-keng2.  Ah, chia tioh8 si7 i tiaN7-tiaN7 leh khoaN3 e5 hong-keng2.  Chia ma7 si7 i che7 chhia kap loh8 chhia e5 chhia-thau5.  Li2 eng3-kai e7-tang3 liau2-kai2, che sit8-chai7 si7 chit8 e5 chin hou7 lang5 boan2-chiok e5 lian5-siong2.  Lang5 e5 iok8-bang7 sit8-chai7 si7 chiok se3 e5.   Ui7 tioh8 beh tit tioh8 i, goa2 chin-chiaN3 phah-sng3 beh tam3 chit e5 phian-phiah e5 chng-kha sou2-chai7 koe3 goa2 e5 au7-poaN3-si3-lang5.  Ui3 chhia-thau5 kiaN5 chhut-lai5, chin kin2 tioh8 lai5 kau3 in tau ah.  Tan7-si7, tian-to3 kau3 liau2-au7 goa2 soah tiu5-tu5 m7 chai si7-m7-si7 ai3 jip8-khi3, siuN7-tioh8 lai5 kau3 hiah-nih8-a2 su-bou7 e5 lang5 e5 mng5-kha-khau2, bo5 jip8-khi3 tioh8 tng2-khi3, an2-ne khi3 si2 ho2 ah.  Sou2-i2, goa2 the5-chhut iong2-khi3, khi3 long3 in tau e5 toa7-mng2.   Chhut lai5 ka7 goa2 khui-mng2 e5 si7 chit8 e5 khoaN3 khi2 lai5 chin ko-kui3, si3-chap8 hoe3 cho2-iu7 e5 cha-bou2-lang5. 
¡§ ChhiaN2 mng7 si7 siaN2-mih8 lang5 ? ¡¨
Goa2 ka7 goa2 e5 mia5 po3 hou7 i chai-iaN2, i peng7 bo5 siaN2-mih8 piau2-cheng5 e5 kong2 ¡G ¡§ ChhiaN2 jip8-lai5 che7.¡¨  Goa2 choaN5 toe3 i jip8-khi3, che7 ti7 i e5 tui3-bin7. 
¡§Lau2-sit8 kong2, goa2 si7 ui7-tioh8 lin2 cha-bou2-kiaN2 e5 tai7-chi3 lai5 beh pai3-thok li2 e5. ¡¨
¡§Gun2 cha-bou2-kiaN2 u7 hiong3 goa2 the5 khi2 koe3 li2 e5 tai7-chi3, sou2-i2 li2 m7-bian2 kheh-khi3, u7 siaN2-mih8 tai7-chi3 cho3 li2 kong2. ¡¨
Goa2 su-bou7 e5 lang5 e5 lau2-bu2 i3-goa7 e5 iong7 chiok chhin-chhiat e5 thai7-tou7 kap gian5-gu2 lai5 tui3-thai7 goa2, goa2 siuN7 che it-teng7 si7 in-ui7 goa2 kong2-oe7 thun-thun-thou2-thou2, chiok kin2-tiuN e5 khoan2, i siuN7 beh lai5 an-ui3 goa2 e5 goan5-in.  Goa2 goan5-pun2 chun2-pi7 ho2 chiok che7 e5 tai5-su5, cho3 chit8-e5 long2 chau2 kau3 na5-au5 giong7-beh kong2 chhut-lai5.   Tan7-si7, goa2 chit8-si5 soah m7 chai beh soan2 to2 chit8-ku3 kong2 khah ho2. 
 
Goa2 siuN7 beh kong2 e5 oe7, chit8-e5 chit8-e5 long2 ti7 goa2 e5 siaN-toa3 e7-kha, tan7-si7 bo5 chit8-e5 si7 khah sek-tong3, kong2 chhut-lai5 khah the2-bin7.  Tiam3 ti7 chit-khoan2 e5 chong7-hong2 ha7, goa2 si7 u7 kau3 kian3-siau3.  Tioh8 ti7 chit-e5 si5-chun7, tut8-jian5 kan goa2 khi3 siuN7 tioh8 chit8-ku3 chiok tho3-tong3 e5 oe7, chit-ku3 oe7 i2 chin beng2 e5 khi3-se3, iaN5 koe3 ki5-thaN sou2-u e5 oe7, ui3 goa2 e5 siaN-toa3 poe chhut-lai5.
¡§A-m2, chhiaN2 li2 ka7 cha-bou2-kiaN2 ke3 hou7 goa2. ¡¨
Kong2 chhut chit-ku3 oe7 e5 lang5 peng7 m7-si7 goa2, si2 oe7 pun2-sin kho3 I ka-ki7 e5 khi3-se3, ui3 goa2 e5 siaN-toa3 piang3 chhut-lai5 e5.  Tan7-si7, put-koan2 ju5-ho5, chit-ku3 oe7 si7 chit8-ku3 chin ho2, chin oan5-bi2 e5 chit8-ku3 oe7.  Tong-jian5, I peng7 bo5 hoat-hui tioh8 I eng3-kai u7 e5 hau7-ko2.  Tan7-si7, it-tit8 kau3 taN, goa2 ma7 iah si7 jin7-ui5 kong2, che si7 goa2 chit8-si3-lang5 tiong kong2 koe3 siong7 ui2-tai7 e5 chit8-ku3 oe7.
A-m2 iong7 chin ke7 e5 siaN-tiau7 lai5 hoe5-tap goa2.
¡§Chin-chiaN3 chiok phaiN2-se3, I ti7 kou3-hiong i2-keng hou7 lang5 koaN7-tiaN7 ah, chin to-sia7 li2 e7-tang3 tui3 gun2 cha-bou2-kiaN2 hiah ho2, m7-koh in-ui7 an2-ne, sou2-i2 bo5 hoat-tou7 lai5 tat8-seng5 tioh8 li2 e5 ng3-bang7, goa2 kam2-kak chin sit-le2. Ji5-chhiaN2, I e5 lau7-pe7 ti7 chit8-le2-pai3 cheng5 koe3-sin, gun2 ti7 choe3-kin7 ma7 tioh8 ai3 tng2-khi3 kou3-hiong ah. ¡¨
A-m2 e5 siaN, kho2-leng5 si7 goa2 chu2-koan e5 jin7-teng7, pian3-cho3 chiok pi-siong e5 khoan2. ThiaN tioh8 in lau7-pe7 koe3-sin e5 siau-sit, goa2 ma7 kiaN chit8-tio5.  Goa2 ka7 bak8-chiu khoaN3 ui3 keh-piah e5 pang5-keng khi3, peh8-bong5-bong5 e5 ian ui3 iong7 sin-e5 peh8-sek e5 pou3 kham3 tiau5 e5 kut-thoaN3 koan3-thau5 chiam7-chiam7 phiau khi2-lai5.  KhoaN3 tioh8 chit-khoan2 cheng5-heng5, hou7 goa2 tut8-jian5 kan kam2-kak siong-sim khi2-lai5. Goa2 ka7 a-m2 kong2: ¡§Chin sit-le2 a-peh koe3-sin e5 tai7-chi3 goa2 long2 m7 chai-iaN2.  Li2 kam2 e7-tang3 hou7 goa2 ka7 a-peh tiam2  chit8-ki-a2  hiuN? ¡¨
Ti7 chit-e5 si5-chun7, ui3 chhan-thiaN e5 choa2-mng5 tiong-kan chhut-hian7 liau2 chit8-e5 chheng7 tiong-hak8 che3-hok8 e5 siau2-lian5 cha-bou2-gin2-a2 e5 iaN2.  Ah, he m7 tioh8 si7 goa2 chham bin5-bang7 tiong ia7 leh siau3-liam7 e5 heng5-iaN2.  I tui3 goa2 bi5-bi5-chhio3 chit8-e5, tan7-si7 sui5 tioh8 koh siau-sit chong-iaN2 bih khi3 au7-piah ah.  Kho2-leng5 I kiaN hou7 in lau7-bu2 hoat-hian7.  I e5 chhut-hian7 hou7 goa2 e5 sim-chong7 pok8-pok8-thiau3, na2 leh 
 
long3-cheng kang7-khoan2.  Tan7-si7, in lau7-bu2 i2-keng khia7 khi2-lai5 ah, sou2-i2 goa2 chi2-ho2 toe3 ti7 I e5 au7-piah, kiaN5 jip8-khi3 keh-piah e5 pang5-keng. In lau7-bu2 the3 goa2 tiam2 hiuN liau2, goa2 chin khian5-seng5 ti7 in lau7-pe7 e5 sin5-chu2-pai5-a2 thau5-cheng5 pai3-pai3.  Goa2 ka7 thau5-khak taN3 hou7 ke7-ke7 pai3 chiok ku2.  Hut-jian5 kan, goa2 kam2-kak tioh8 sio-sio e5 bak8-sai2 ui3 goa2 e5 bin7 nng7-peng5 lau5 loh8-lai5, goa2 kin2 iong7 chhiu2 khi3 ka7 chhit tiau7. M7-si7, goa2 choat8-tui3 bo5 kho2-leng5 e7 khau3 chiah tioh8.  Kho2-leng5 goa2 chi2-si7 kam2-kak tioh8 u7 saN2-mih8 chiok tang7 e5 mih8-kiaN7 teh ti7 goa2 heng-kham2 nia7-nia7.  Goa2 khia7 khi2-lai5, tng2-khi3 ke-piah e5 pang5-keng theh8 goa2 hit teng2 iong7 chiaN5 ku2, i2-keng teh piN2 e5 bo7-a2.
¡§Kiau2-jiau2, goa2 ho2 lai5 ko3-si5 ah, a-m2.¡¨ kong2 liau2, goa2 tioh8 ong2 goa7-khau2 chau2 chhut-khi3. Bo5 tiuN-ti5 e5 chit-e5 tong7-chok hou7 a-m2 kiaN chit8-e5, I jiok ui3 goa2 e5 au7-piah lai5.  Tan7-si7 goa2 it-tit8 chau2 kau3 toa7-mng5 khau2, chiah koh oat8-thau5 khoaN3, goa2 khoaN3 tioh8 goa2 sim-ai3 e5 cha-bou2-gian2-a2 e5 bin7 ti7 I e5 lau7-bu2 e5 au7-piah chhut-hian7. 
Goa2 koh toa7-siaN e5 hoah chit8-kai2: ¡§A-m2, chai3-hoe7.¡¨  Tan7-si7 a-m2 peng7 bo5 thiaN tioh8.  In-ui7, goa2 siuN7 kho2-leng5 chi2-si7 goa2 ka-ki7 jin7-teng7 kong2 goa2 u7 hoah, ki5-sit8 peng7 bo5 chin-chiaN3 ui3 goa2 e5 chhui3 kong2 chhut-lai5. 
Sian7-liong5 e5 li2, che tioh8 si7 goa2 e5 loan5-ai3 keng-koe3, kou3-su7 ma7 kau3 chia ui5-chi2, thiaN liau2 kam2-kak an2-choaN2?  Ui3 hit-chun7 khai-si2, goa2 tioh8 m7-bat koh khoaN3 koe3 I ah.  In-ui7, chha-put-to koh koe3 si3-kou3-goeh8 au7, goa2 tioh8 ui3 tiong-hak8 chhut-giap8 ah, I ma7 kang7-khoan2 ui3 hak8-hau7 chhut-giap8, kap I kang7-pan ma7 si7 goa2 chhu3-piN e5 peng5-iu2, ma7 chhut-giap8 ah.  Kau3 si3-goeh8 te2 cho2-iu7, goa2 thiaN chhu3-piN leh kong2, goa2 e5 ai3-jin5 kap I e5 lau7-bu2 tau3-tin7 tng2-khi3 kau3 chin hng7 e5 kou3-hiong ah.  Chiong goa2 kap I khan cho3-hoe2 e5 hit-tiau5 soaN3 tioh8 an2-ne tng7 khi3 ah. Si5-kan tauh8-tauh8-a2 leh koe3, goa2 tui3 I e5 su-liam7 ma7 chiam7-chiam7 leh kiam2-chio2, siong7 boe2-a2, ma7 ka7 I pang3 be7 ki3 ah.  Koh koe3 nng7-ni5 liau2-au7, thiaN tioh8 I i2-keng kiat-hun e5 siau-sit, tan7-si7 goa2 peng7 bo5 siu7 tioh8 chin toa7 e5 chhi3-khek.  Chit-e5 siau-sit si7 ui3 goa2 e5 lau7-bu2 kap toa3 ti7 gun2 tau keh-piah e5 peng5-iu2 kong2-oe7 tiong thiaN lai5 e5. 
Li2 siuN7 I boe2-a2 e7 pian3-cho3 siaN2 khoan2?  Ki5-sit8, chham goa2 ma7 si7 bo5 hoat-tou7 liau2-kai2.  M7-koh, au7-lai5 ma7 hoat-seng chit8-kiaN7 chin be7-tang3 hou7 lang5 siong-sin3 e5 
 
tai7-chi3.  He si7 hoat-seng ti7 gun2 hun-khui si3-tang au7 e5 bou2 chit8-kang, goa2 siu tioh8 I kia3 lai5 e5 phoe.  Phoe e5 teng2-koan5 kan-taN u7 I e5 mia5 nia7-nia7, peng7 bo5 sia2 I e5 chu7-chi2. It-tit8 kau3 chit-ma2 goa2 ma7 iah e7 ki3-tit hit-tiuN phoe e5 lai7-iong5.
"Hun-chhiu2 liau2-au7, ti7 chui3-bang7 tiong koe3 si3-ni5 ah.  Mui2 chit8-kang, goa2 su-liam7 li2 e5 hong-chhai2, hoai5-liam7 li2 e5 phiau-phiat, chhim-chhim khek-in3 ti7 goa2 e5 sim-koaN te2.  Bo5 lang5 e7-tang3 lai5 chai-iaN2 goa2 su-bou7 li2 e5 sim-cheng5.  Tan7-si7, lan2 nng7-lang5 hun-khui ti7 hiah-nih8-a2 hng7 e5 sou2-chai7, m7 chai si7-m7-si7 u7 ki-hoe7 koh lai5 kap li2 saN-kiN3.  Chit-ma2 e5 goa2 kan-taN e7-tang3 hoe5-ek tioh8 hit chit8-kang li2 toa3 tioh8 pi-ai kap toan7-chhiang5 e5 sim-cheng5 lai5 li7-khui gun2 tau si5 e5 cheng5-keng2.  Goa2 chin-chiaN3 chiok hio7-hoe2, chiok au3-nau2, si7 an2-choaN2 goa2 ti7 hit chit8-kang bo5 lai5 the5-chhut iong2-khi3, chau2 khi3 li2 e5 bin7-thau5-cheng5, hiong3 li2 kong2 chhut goa2 kou-loan5 e5 bu5-nai7? Chit-toaN7 oan3-than3 e5 koe3-khi3, khiong2-kiaN goa2 chit8-si3-kang5 long2 bo5 hoat-tou7 lai5 pang3 be7 ki3-tit. Chu7 goa2 thau5 chit8-kai2 ti7 li2 e5 chheh-pang5 kap li2 sek8-sai7 liau2-au7, goa2 tioh8 thau-thau khi3 ai3 tioh8 li2 ah.  Tan7-si7, goa2 it-tit8 bo5 hoat-tou7 lai5 hiong3 li2 piau2-tat8 goa2 tui3 li2 e5 su-bou7.  Che oan5-choan5 si7 goa2 ka-ki7 loan2-jiok8 bo5-lat8 sou2 cho7-seng5.  In-ui7 put-koan2 ju5-ho5 goa2 chong2-si7 ciht8-e5 cha-bou2-gin2-a2. 
Chai3-hoe7, chai3-hoe7......, li2 iah chin siau2-lian5, sou2-i2, chhiaN2 li2 chhian-ban7 tioh8 ai3 ka7 goa2 pang3 be7 ki3-tit chiah e7-sai2.  Goa2 sia2 siong7 boe2-a2 e5 chit-tiuN phoe hou7 li2, goa2 e5 iong7-i3 tioh8 si7 beh tui3 li2 kong2 chit-tiam2.  ChhiaN2 li2 po2-tiong7, chai3-hoe7. "
Che tioh8 si7 I sia2 lai5 hou7 goa2 e5 phoe.  Goa2 goan5-pun2 i2-keng sio liau2 chhun hu e5 ai3-cheng5 hoe2-thoaN3, u7 chit8-pou7-hun7 chha-chit8-tiam2-a2 tioh8 koh toh8 khi2-lai5.  Tan7-si7, it-chhe3 long2 bo5 hoat-seng kang7-khoan2, koh peng5-peng5-cheng7-cheng7 koe3-khi3 ah. 
Tu2-chiah tui3 li2 kong2 e5 tioh8 si7 kau3 taN ui5-chi2 goa2 sou2-u7 e5 loan5-ai3 kou3-su7. Tong-jian5, m7-bian2 kong2, goa2 si7 chit8-e5 bo5 lou7-iong7 e5 lang5.  Tan7-si7, goa2 ma7 si7 chit8-e5 jin7-chin phah-piaN3, jiat8-liat8 leh tui-kiu5 loan5-ai3 e5 lang5.  Si7 an2-choan2 Siong7-te3 keng3-jian5 chham7 chit8-bio2-cheng e5 loan5-cheng5 long2 m7-bat lai5 su3 hou7 goa2.  Goa2 kam2-kak khah an2-choaN2 kong2 long2 si7 bo5 kong-peN5.  Ah, goa2 e5 chheng-chhun si7 chit8-hun-chit8-bio2 leh siau-sit, ji5-chhiaN2 si7 chin kin2 leh siau-sit. 
 
Chin to-sia7 li2 chiaN5 nai7-sim, chiaN5 chhin-chhiat lai5 thiaN goa kong2 chiah-nih8-a2 tng5 e5 kou3-su7.  ThiN ma7 na2-chhiuN7 beh kng ah.  E7-tang3 chhiaN2 li2 ka7 hit-nia2 goa7-tho3 theh8-lai5 hou7 goa2 ho2 m7.  Goa2 ai3 ti7 thiN-kng chin3-cheng5 tng2-khi2 kau3 chhu3-nih, in-ui7 kong-si siong7-pan e5 si5-kan si7 ti7 chhit-tiam2.  Ji5-chhiaN2, goa2 tioh8 ai3 che7 hit-pan ban7-thun-thun e5 chhi7-lai7 tian7-chhia, khai chiaN5-tiam2-cheng e5 si5-kan haiN3-lai5-haiN3-khi3 chiah e7-sai2.  Lan2 na7 u7-ian5, it-teng7 e7 koh tu2 e7 tioh8. Thau5 chit8-kai2 lai5 li2 chia, goa2 tioh8 tui3 li2 kong2 chit-khoan2 oe7, goa2 siuN7 li2 eng3-kai ka7 goa2 tong3-cho3 si7 chit8-e5 bo5-lou7-iong7 e5 lang5.  M7-koh, goa2 na7 ka7 li2 kong2 ti7 chit8-e5 se3-kan siong7, goa2 bo5 e7-tang3 kong2 chit-khoan2 oe7 e5 peng5-iu2, siong-sin3 li2 eng3-kai e7-tang3 goan5-liong7 goa2 e5 bo5 le2 chiah tioh8.  Li2 chit8-si3-lang5 kho2-leng5 ui3 kui2-chap8-e5, iah-si7 kui2-pah-e5 cha-pou-lang5 lai7-te2 thiaN kong2 koe3 kang7-khoan2 e5 oe7-te5 chiah tioh8.  Tan7-si7, chhiuN7 goa2 kang7-khoan2 ti7 i3-chi3 kap heng5-ui5 chiah-nih8-a2 kek8-toan e5 lang5, kin-me5 eng3-kai si7 thau5-chit8-e5.  Goa2 kui-me5 long2 to2 ti7 li2 e5 sin-khu piN.  Li2 chai-iaN2 bo5, goa2 chiok siuN7 beh ka7 li2 lam2 tiau5 leh.  Tan7-si7, goa2 be7-sai2 an2-ne cho3.  Chhin-chhiuN7 goa2 chit-khoan2 bo5-lou7-iong7 e5 lang5, hou7 lang5 khoaN3-be7-khi2 si7 eng3-kai e5 pah. 
Ah, goa2 chin-chiaN3 chiok siuN7 beh ka7 li2 lam2 tiau5, iong7 goa2 chin u7 lat8 e5 nng7-ki chhiu2 an5-an5 ka7 li2 lam2 tiau5.  Bo5, goa2 eng3-kai bo5 chit-e5 iong2-khi3 chiah tioh8.  Be7-sai2, be7-sai2 ah.  ChhiaN2 li2 ka7 goa2 e5 bo7-a2 hou7 goa2.  Au7 chit8-kai2 lai5 e5 si5-chun7 chiah koh kong2 ho2 ah.  Kau3-si5 goa2 it-teng7 the5-chhut iong2-khi3 lai5 hou7 li2 khoaN3.   Tan7-si7 chit-ma2 be7-sai2. In-ui7, goa2 iah u7 chin che7 e5 oe7 siuN7 beh tui3 li2 kong2.  Au7-chit8-kai2 u7 ki-hoe7 koh lai5 e5 si5-chun7, lan2 chiah koh lai5 ke3-siok8 kong2.  Chit-ma2, goa2 e5 sim-cheng5 si7 chin ut-chut ah....... Li2 keh khau3 si7 m7? Ui7-siaN2-mih8 li2 leh khau3 leh? ChhiaN2 li2 m7-thang khau3.  Tioh8 sng3-kong2 si7 beh hou7 goa2 khah khin-sang leh ho2 bo5?  Li2 na7 koh khau3, au7 chit8-kai2 goa2 lai5 chhoe7 li2 e5 si5-chun7, e7 hou7 goa2 e5 sim-cheng5 pian3 chiok tim5-tang7, kha pian3 nng2-koh-sio5. Chin-chiaN3 sian7-liong5 e5 li2, chhiaN2 li2 m7-thang koh khau3.  Ji5-chhiaN2, ma7 chhiaN2 li2 tap-eng3 goa2 ti7 au7 chit8-kai2 goa2 lai5 chin3-cheng5, e7-tang3 lai5 kho2-lu7 tioh8 li2 kap goa2 lan2 nng7-lang5 e5 un7-mia7, na7 an2-ne, goa2 tioh8 tap-eng3 it-teng7 e7 koh chai3 lai5 chhoe7 li2. 
ThiN beh kng ah.  Goa2 tioh8 ai3 lai5 koaN2-si5-kan.  Chin phaiN2-se3, chhiaN2 li2 sang3 goa2 kau3 mng5-kha-khau2.  Sian7-liong5 e5 li2, ma7 chhiaN2 li2 tian2-chhut li2 e5 chhio3-iong5 hou7 goa2 khoaN3, chin to-sia7.  An2-ne goa2 chiah e7-tang3 hong3-sim lai5 tng2-khi3 ah.  Chai3-hoe7, chai3-hoe7. 
Choan5-bun5 soah. 

